第1筆
　　　　思歸樂　元稹
山中（一作我作）思歸樂，盡作思歸明。爾是此山鳥，安得失鄉名。
應緣此山路（一作寄跡），自古離人征。陰愁感和氣，俾爾從此生。
我雖失鄉去，我無（一作不）失鄉情。慘舒在方寸，寵辱將何驚。
浮生居大塊，尋丈可寄形（一作身）。身安即形樂，豈獨樂咸京。
命者道之本，死者天之平。安問遠與近，何言殤與彭。
君看趙工部，八十支體輕。交州二十載，一道（一作始對）長安城。
長安不須臾，復作交州行。交州又累歲，移鎮廣與荊。（一作移鎮值江陵。）
歸朝新天子，濟濟為上卿。肌膚無瘴色，飲食康且寧。
長安一畫夜，死者如霣星。喪車四門出，何關炎瘴縈。
況我三十二（一作餘），百年（一作年來）未半程。江陵道塗近，楚俗雲水清。
遐想玉泉寺，久聞峴山（一作[4449]久欲登斯）亭。此去盡綿歷，豈無心賞并。
紅餐日充腹，碧澗朝析酲。開門（一作釀酒）待賓客，寄書安弟兄。
閑窮四聲韻，悶閱九部經。身外皆委順（一作無所求），眼前隨所營。
此意久已定，誰能求苟榮。所以官甚小，不畏權（一作朝野已）勢傾。
傾心豈不易，巧詐神之刑。萬物有本性，況復人性（一作至）靈。
金埋無土色，玉墜無瓦聲。劍折有寸利，鏡破有片明。
我可俘為囚，我可刃為兵。我心終不死，金石貫以誠。
此誠患不至（一作立），誠至（一作雖困）道亦亨。微哉滿山鳥，叫噪何足聽。
[頁]卷,冊....[4450]396,12
第2筆
　　　　春鳩　元稹
春鳩與百舌，音響詎同年。如何一時語，俱得春風憐。
猶知化工（一作造物）意，當春不生蟬。免教爭叫噪，沸渭桃花前。
[頁]卷,冊....[4450]396,12
第3筆
　　　　春蟬　元稹
我自東歸日，厭苦春鳩聲。作詩憐化工，不遣春蟬生。
及來商山道，山深氣不平。春秋兩相似，蟲豸百種鳴。
風松不成韻，蜩螗沸如羹。豈無朝陽鳳，羞與微物爭。
安得天上雨，奔渾河海傾。蕩滌反時氣，然後好晴明。
[頁]卷,冊....[4450]396,12
第4筆
　　　　兔絲　元稹
人生莫依倚，依倚事不成。君看兔絲蔓，依倚榛與荊。
荊榛易蒙密，百鳥撩亂鳴。下有狐兔穴，奔走亦縱橫。
樵童斫將去，柔蔓與之并。翳薈生可恥，束縛死無名。
桂樹月中出，珊瑚石上生。俊鶻度海食，應龍升天行。
靈物本特達，不復相纏縈。纏縈竟何者，荊棘與飛莖。
[頁]卷,冊....[4450]396,12
第5筆
　　　　古社　元稹
古社基阯在，人散社不神。惟有空心樹，妖狐藏魅人。
狐惑意顛倒，臊腥不復聞。丘墳變城郭，花草仍荊榛。
良田千萬頃，占作天荒田。主人議芟斫，怪見不敢前。
那言空山燒，夜隨風馬（一作長）奔。飛（一作壯）聲鼓鼙震，高燄旗幟翻。
逡巡荊棘盡，狐兔無子孫。狐死魅人滅，煙消壇墠存。
繞壇舊田地，給授有等倫。農收村落盛，社樹新團圓。
社公千萬歲，永保村中民。
[頁]卷,冊....[4451]396,12
第6筆
　　　　松樹　元稹
華山高幢幢（一作憧憧），上有高高松。株株遙各各，葉葉相重重。
槐樹夾道植，枝葉俱冥蒙。既無貞直榦，復有罥挂蟲。
何不種松樹，使（一作種）之搖清風。秦時已曾種，憔悴種不供。
可憐孤松意，不與槐樹同。閒在高山頂，樛盤虯與龍。
屈為大廈棟，庇蔭侯與公。不肯作行伍，俱在塵土中。
[頁]卷,冊....[4451]396,12
第7筆
　　　　芳樹　元稹
芳樹已寥落，孤英猶可嘉。可憐團團（一作團圓）葉，蓋覆深深花。
遊蜂競鑽刺，鬥雀亦紛拏。天生細碎物，不愛好華光。
非無殲殄法，念爾有生涯。春雷一聲發，驚燕亦驚蛇。
清池養神蔡，已復長蝦蟆。雨露貴平施，吾其春草芽。
[頁]卷,冊....[4451]396,12
第8筆
　　　　桐花　元稹
朧月上山館，紫桐垂好陰。可惜暗澹色，無人知此心。
舜沒蒼梧野，鳳歸丹穴岑。遺落在人世，光華那復深。
年年怨春意，不競桃杏林。唯占清明後，牡丹還復侵。
況此空館閉，云誰恣幽尋。徒煩鳥噪集，不語山[4451]嶔岑。
滿院青苔地，一樹蓮花簪。自開遠自落，暗芳終暗沈。
爾生不得所，我願裁為琴。安置君王側，調和元首音。
安問宮徵角，先辨雅鄭淫。宮弦春以君，君若春日臨。
商弦廉以臣，臣作旱天霖。人安角聲暢，人困鬥不任。
羽以類萬物，祆物神不歆。徵以節百事，奉事罔不欽。
五者苟不亂，天命乃可枕。君若問孝理，彈作梁山吟。
君若事宗廟，拊以和球琳。君若不好諫，願獻觸疏箴。
君若不罷獵，請聽荒于禽。君若侈臺殿，雍門可霑襟。
君若傲賢雋，鹿鳴有食芩。君聞祈招什，車馬勿駸駸。
君若欲敗度，中有式如金。君聞薰風操，志氣在愔愔。
中有阜財語，勿受來獻賝。北里當絕聽，禍莫大於婬。
南風苟不競，無往遺之擒。姦聲不入耳，巧言寧孔壬。
梟音亦云革，安得沴與祲。天子既穆穆，群材亦森森。
劍士還農野，絲人歸織紝。丹鳳巢阿閣，文魚游碧潯。
和氣浹寰海，易若溉蹄〔涔〕（岑）。改張乃可鼓，此語無古今。
非琴獨能爾，事有諭因鍼。感爾桐花意，閑怨杳難禁。
待我持斤斧，置君為大琛。
[頁]卷,冊....[4451]396,12
第9筆
　　　　雉媒　元稹
雙雉在野時，可憐同嗜欲。毛衣前後成，一種文章足。
一雉獨先飛，衝開芳草綠。網羅幽草中，暗被潛羈束。
剪刀催六翮，絲線縫雙目。啖養能幾時，依然已馴熟。
都無舊性靈，返與他心腹。置在芳草中，翻令誘同族。
前時相失者，思君意彌篤。朝朝舊處飛，往往巢邊哭。
今朝樹上啼，哀音斷還續。遠見爾文章，知君草中伏。
和鳴忽相召，鼓翅遙相矚。畏我未肯來，又啄翳前粟。
斂翮遠投君，飛馳勢奔蹙。罥挂在君前，向君聲促促。
信君決無疑，不道君相覆。自恨飛太高，疏羅偶然觸。
看看架上鷹，擬食無罪肉。君意定何如，依舊雕籠宿。
[頁]卷,冊....[4452]396,12
第10筆
　　　　箭鏃　元稹
箭鏃本求利，淬礪良甚難。礪將何所用，礪以射凶殘。
不礪射不入，不射人不安。為盜即當射，寧問私與官。
夜射官中盜，中之血闌干。帶箭君前訴，君王悄不歡。
頃曾為盜者，百箭中心攢。競將兒女淚，滴瀝助辛酸。
君王責良帥，此禍誰為端。帥言發硎罪，不使刃稍刓。
君王不忍殺，逐之如迸丸。仍令後來箭，盡可頭團團。
發硎去雖遠，礪鏃心不闌。會射蛟螭盡，舟行無惡瀾。
[頁]卷,冊....[4453]396,12
第11筆
　　　　賽神　元稹
村落事妖神，林木大如村。事來三十載，巫覡傳子孫。
村中四時祭，殺盡（一作盡殺）雞與豚。主人不堪命，積燎曾欲燔。
旋風天地轉，急雨江河翻。採薪持斧者，棄斧縱橫奔。
山深多掩映，僅免鯨鯢吞。主人集鄰里，各各持酒樽。
廟中再三拜，願得禾稼存。去年大巫死，小覡又妖言。
邑中神明宰，有意效西門。焚除計未決，伺者迭乘軒。
廟深荊棘厚，但見狐兔蹲。巫言小神變，可驗牛馬蕃。
邑吏齊進說，幸勿禍鄉原。踰年計不定，縣聽良亦煩。
涉夏祭時至，因令修四垣。憂虞神憤恨，玉帛邑彌敦。
我來神廟下，簫鼓正喧喧。因言遣妖術，滅絕由本根。
主人中罷舞，許我重疊論。蜉蝣生溼處，鴟鴞集黃昏。
主人邪心起，氣燄日夜繁。狐貍得蹊徑，潛穴主人園。
腥臊襲左右，然後託丘樊。歲深樹成就，曲直可輪轅。
幽妖盡依倚，萬怪之所屯。主人一心好，四面無籬藩。
命樵執斤斧，怪木寧遽髡。主人且傾聽，再為諭清渾。
阿膠在末派，罔象游上源。靈藥逡巡盡，黑波朝夕噴。
神龍厭流濁，先伐鼉與黿。黿鼉在龍穴，妖氣常鬱溫。
主人惡淫祀，先去邪與惛。惛邪中人意，蠱禍蝕精魂。
德勝妖不作，勢強威亦尊。計窮然後賽，後賽復何恩。
[頁]卷,冊....[4453]396,12
第12筆
　　　　大觜烏　元稹
陽烏有二類，觜白者名慈。求食哺慈母，因以此名之。
飲啄頗廉儉，音響亦柔雌。百巢同一樹，棲宿不復疑。
得食先反哺，一身常苦羸。緣知五常性，翻被眾禽欺。
其一觜大者，攫搏性貪癡。有力強如鶻，有爪利如錐。
音響甚，潛通妖怪詞。受日餘光庇，終天無死期。
翱翔富人屋，棲息屋前枝。巫言此烏至，財產日豐宜。
主人一心惑，誘引不知疲。轉見烏來集，自言家轉孳。
白鶴門外養，花鷹架上維。專聽烏喜怒，信受若神龜。
舉家同此意，彈射不復施。往往清池側，卻令鵷鷺隨。
群烏飽粱肉，毛羽色澤滋。遠近恣所往，貪殘無不為。
巢禽攫雛卵，廄馬啄瘡痍。滲瀝脂膏盡，鳳皇那得知。
主人一朝病，爭向屋檐窺。呦鷕呼群鵩，翩翻集怪鴟。
主人偏養者，嘯聚最奔馳。夜半仍驚噪，鵂鶹逐老狸。
主人病心怯，燈火夜深移。左右雖無語，奄然皆淚垂。
平明天出日，陰魅走參差。烏來屋檐上，又惑主人兒。
兒即當家業，玩好方愛奇。占募能言鳥，置者許高貲。
隴樹巢鸚鵡，言語好光儀。美人傾心獻，雕籠身自持。
求者臨軒坐，置在白玉墀。先問鳥中苦，便言烏若斯。
眾烏齊搏鑠，翠羽幾離披。遠擲千餘里，美人情亦衰。
舉家懲此患，事烏踰昔時。向言池上鷺，啄肉寢其皮。
夜漏天終曉，陰雲風定吹。況爾烏何者，數極不知危。
會結彌天網，盡取一無遺。常令阿閣上，宛宛宿長離。
[頁]卷,冊....[4454]396,12
第13筆
　　　　分水嶺　元稹
崔嵬分水嶺，高下與雲平。上有分流水，東西隨勢傾。
朝同一源出，暮隔千里情。風雨各自異，波瀾相背驚。
勢高競奔注，勢曲已回縈。偶值當途石，蹙縮又縱橫。
有時遭孔穴，變作鳴咽聲。褊淺無所用，奔波奚[4454]所營。
團團井中水，不復東西征。上應美人意，中涵孤月明。
旋風西面起，井深波不生。堅冰一時合，井深凍不成。
終年汲引絕，不耗復不盈。五月金石鑠，既寒亦既清。
易時不易性，改邑不改名。定如拱北極，瑩若燒玉英。
君門客如水，日夜隨勢行。君看守心者，井水為君盟。
[頁]卷,冊....[4454]396,12
第14筆
　　　　四皓廟　元稹
巢由昔避世，堯舜不得臣。伊呂雖急病，湯武乃可君。
四賢胡為者，千載名氛氳。顯晦有遺跡，前後疑不倫。
秦政虐天下，黷武窮生民。諸侯戰必死，壯士眉亦嚬。
張良韓孺子，椎碎屬車輪。遂令英雄意，日夜思報秦。
先生相將去，不復嬰世塵。雲卷在孤岫，龍潛為小鱗。
秦王轉無道，諫者鼎鑊親。茅焦脫衣諫，先生無一言。
趙高殺二世，先生如不聞。劉項取天下，先生游白雲。
海內八年戰，先生全一身。漢業日已定，先生名亦振。
不得為濟世，宜哉為隱淪。如何一朝起，屈作儲貳賓。
安存孝惠帝，摧戚夫人。舍大以謀細，虯盤而蠖伸。
惠帝竟不嗣，呂氏禍有因。雖懷安劉志，未若周與陳。
皆落子房術，先生道何屯。出處貴明白，故吾今有云。
[頁]卷,冊....[4455]396,12
第15筆
　　　　青雲驛　元稹
岩嶢青雲嶺，下有千仞谿。裴回不可上，人倦馬亦嘶。
願登青雲路，若望丹霞梯。謂言青雲驛，繡戶芙蓉閨。
謂言青雲騎，玉勒黃金蹄。謂言青雲具，瑚璉雜（一作并）象犀。
謂言青雲吏，的的顏如珪。懷此青雲望，安能復久稽（一作棲）。
攀援（一作路途）信不易，風雨正淒淒。已怪杜鵑鳥，先來山下啼。
纔及青雲驛，（一作歸家塵霧暗。）忽遇篷蒿妻。延我開篳戶，鑿竇宛如圭。
逡巡吏來謁（一作來敘別），頭白顏色黧。饋食頻叫噪，假器仍乞醯。
嚮時延我者，共舍（一作拾）藿與藜。乘我牂牁馬，蒙茸大如羝。
悔為青雲意，此意良噬臍。昔游蜀門（一本缺，一作關。）下，有驛名青泥。
聞名意慘愴，若墜牢與狴。雲泥異所稱，人物一以齊。
復聞閶闔上，下視日月低。銀城蕊珠殿，玉版金字題。
大帝直南北，群仙侍東西。龍虎儼隊仗，雷霆轟鼓鼙。
元君理庭內，左右桃花蹊。丹霞爛成綺，景（一作素）雲輕若綈。
天池光灩灩，瑤草綠萋萋。眾真千萬輩，柔顏盡如荑。
手持鳳尾扇，頭戴翠羽笄。雲韶互鏗戛，霞服相提攜。
雙雙發皓齒，各各揚輕褂。天祚樂未極，溟波浩無隄。
穢賤靈所惡，安肯問黔黎。桑田變成海，宇懸烹為齏。
虛皇不願見，雲霧重重翳。大帝安可夢，閶闔何田躋。
靈物可見者，願以諭端倪。蟲蛇吐雲氣，妖氛變虹蜺。
獲麟書諸冊，豢龍醢為臡。鳳皇占梧桐，叢雜百鳥棲。
野[4456]鶴啄腥蟲，貪饕不如雞。山鹿藏窟穴，虎豹吞其麛。
靈物比（一作此）靈境，冠履寧甚睽。道勝即為樂，何慚居稗稊。
金張好車馬，於陵親灌畦。在梁或在火，不變玉與鵜。
上天勿行行，潛穴勿悽悽。吟此青雲諭，達觀終不迷。
[頁]卷,冊....[4456]397,12
第16筆
　　　　陽城驛　元稹
商有陽城驛，名同陽道州。陽公沒已久，感我淚交流。
昔公孝父母，行與曾閔儔。既孤善兄弟，兄弟和且柔。
一夕不相見，若懷三歲憂。遂誓不婚娶，沒齒同衾裯。
妹夫死他縣，遺骨無人收。公令季弟往，公與仲弟留。
相別竟不得，三人同遠遊。共負他鄉骨，歸來藏故丘。
棲遲居夏邑，邑人無苟媮。里中競長短，來問劣與優。
官刑一朝恥，公短終身羞。公亦不遺布，人自不盜牛。
問公何能（一作德）爾，忠信先自修。發言當道理，不顧黨與讎。
聲香漸翕習，冠蓋若雲浮。少者從公學，老者從公遊。
往來相告報，縣尹與公侯。名落公卿口，湧如波薦（一作數萬）舟。
天子得聞之，書下再三求。書中願一見，不異旱地（一作呈天）虯。
何以持為聘，束帛藉琳球。何以持為御，駟馬駕安輈。
公方伯夷（一作云自挺）操，事殷不事周。我實唐士庶，食唐之田疇。
我聞天子憶，安敢專自由。來為諫大夫，朝夕侍冕旒。
希夷惇薄俗，密勿獻良籌。神醫不言術，人瘼曾暗瘳。
月請諫官俸，諸弟相對謀。皆曰親戚外，酒散目前愁。
公云不有爾，安得此嘉猷。施餘盡酤酒，客來相獻酬。
日旰不謀食，春深仍弊裘。人心良戚戚，我樂獨由由（一作油油）。
貞元歲云暮，朝有曲如鉤。風波勢奔蹙，日月光綢繆。
齒牙屬為猾，禾黍暗生蟊。豈無司言者，肉食吞其喉。
豈無司搏者，利柄扼其（一作如）。鼻復勢氣塞，不得辯薰蕕。
公雖未顯諫，惴惴如患瘤。飛草八九上，皆若珠暗投。
炎炎日將熾，積燎無人抽。公[4456]乃帥其屬，決諫同報仇。
延英殿門外，叩閣仍叩頭。且曰事不止，臣諫誓不休。
上知不可遏，命以美語酬。降官司成暑，俾之為贅疣。
奸心不快活，擊刺礪戈矛。終為道州去，天道竟悠悠。
遂令不言者，反以言為訧。喉舌坐成木，鷹鸇化為鳩。
避權如避虎，冠豸如冠猴。平生附我者，詩人稱好逑。
私來一執手，恐若墜諸溝。送我不出戶，決我不回眸。
唯有太學生，各具糧與。咸言公去矣，我亦去荒陬。
公與諸生別，步步駐行騶。有生不可訣，行行禍閩甌。
為師得如此，得為賢者不。道州聞公來，鼓舞歌且謳。
昔公居夏邑，狎人如狎鷗。況自為刺史，豈復援鼓桴。
滋章一時罷，教化天下遒。炎瘴不得老，英華忽已秋。
有鳥哭楊震，無兒悲鄧攸。唯餘門弟子，列樹松與楸。
今來過此驛，若弔汨羅洲。祠曹諱羊祜，此驛何不侔。
我願避公諱，名為避賢郵。此名有深意，蔽賢天所尤。
吾聞玄元教，日月冥九幽。幽陰蔽翳者，永為幽翳（一作陰）囚。
[頁]卷,冊....[4458]397,12
第17筆
　　　　苦雨　元稹
江瘴氣候惡，庭空田地蕪。煩昏一日內，陰暗三四殊。
巢燕污床席，蒼蠅點肌膚。不足生詬怒，但苦寡歡娛。
夜來稍清晏，放體階前呼。未飽風月思，已為蚊蚋圖。
我受簪組身，我生天地爐。炎蒸安敢勸，蟲豸何時無。
凌晨坐堂廡，努力泥中趨。官家事不了，尤悔亦可虞。
門外竹橋折，馬驚不敢踰。回頭命僮御，向我色踟躕。
自顧方濩落，安能相詰誅。隱忍心憤恨，翻為身喣愉。
逡巡崔嵬日，杲曜東南隅。已復雲蔽翳，不使及泥塗。
良農盡蒲葦，厚地積潢污。三光不得照，萬物何由蘇。
安得飛廉車，磔裂雲將軀。又提精（一作旌）陽劍，蛟螭支節屠。
陰沴皆電掃，幽妖亦雷驅。煌煌啟閶闔，軋軋掉乾樞。
東西生日月，晝夜如轉珠。百川朝巨海，六龍蹋亨衢。
此意倍寥廓，時來本須臾。今也泥鴻洞，黿鼉真得途。
[頁]卷,冊....[4458]397,12
第18筆
　　　　種竹（并序）　元稹
　　昔樂天贈予詩云，無波古井水。有節秋竹竿，予秋來種竹廳下。因而
　　有懷，聊書十韻。
昔公憐我（一作有）直，比之秋竹竿。秋來苦相憶，種竹廳前看。
失地顏色改，傷根枝葉殘。清風猶淅淅，高節空團團。
鳴蟬聒暮景，跳蛙集幽闌。塵土復晝夜，梢雲良獨難。
丹丘信云遠，安得臨仙壇。瘴江冬草綠，何人驚歲寒。
可憐亭亭榦，一一青琅玕。孤鳳竟不至，坐傷時節闌。
[頁]卷,冊....[4459]397,12
第19筆
　　　　和樂天贈樊著作　元稹
君為著作詩，志激詞且溫。璨然光揚者，皆以義烈聞。
千慮竟一失，冰玉不斷痕。謬予頑不肖，列在數子間。
因君譏史氏，我亦能具陳。羲黃眇云遠，載籍無遺文。
煌煌二帝道，鋪設在典墳。堯心惟舜會，因著為話言。
皋夔益稷禹，粗得無間然。緬然千載後，後聖曰孔宣。
迥知皇王意，綴書為百篇。是時游夏輩，不敢措舌端。
信哉作遺訓，職在聖與賢。如何至近古，史氏為間官。
但令識字者，竊弄刀筆權。由心書曲直，不使當世觀。
胎之千萬代，疑言相並傳。人人異所見，各各私所偏。
以是曰褒貶，不如都無焉。況乃丈夫志，用舍貴當年。
顧予（一作願子）有微尚，願以出處論。出非利吾已，其出貴道全。
全道豈虛設，道全當及人。全則富與壽，虧則饑與寒。
遂我一身逸，不如萬物安。解懸不澤手，拯溺無折旋。
神哉伊尹心，可以冠古先。其次有獨善，善己不善民。
天地為一物，死生為一源。合雜分萬變，忽若風中塵。
抗哉巢由志，堯舜不可遷。舍此二者外，安用名為賓。
持謝著書郎，愚不願有云。
[頁]卷,冊....[4459]397,12
第20筆
　　　　和樂天感鶴[4459]　元稹
我有所愛鶴，毛羽霜雪妍。秋霄一滴露，聲聞林外天。
自隨衛侯去，遂入大夫軒。雲貌久已隔，玉音無復傳。
吟君感鶴操，不覺心惕然。無乃予所愛，誤為微物遷。
因茲諭直質，未免柔細牽。君看孤松樹，左右蘿蔦纏。
既可習為飽，亦可薰為荃。期君常善救，勿令終棄捐。
[頁]卷,冊....[4460]397,12
第21筆
　　　　諭寶二首　元稹
沈玉在弱泥，泥弱玉易沈。扶桑寒日薄，不照萬丈心。
安得潛淵虯，拔壑超鄧林。泥封泰山阯，水散旱天霖。
洗此泥下玉，照耀臺殿深。刻為傳國寶，神器人不侵。

冰置白玉壺，始見清皎潔。珠穿殷紅縷，始見明洞徹。
鏌無人淬，兩刀幽壞鐵。秦鏡無人拭，一片埋霧月。
驥跼環堵中，骨附筋入節。虯蟠尺澤內，魚貫（一作眾）蛙同穴。
艅艎無巨海，浮浮矜瀎潏。棟梁無廣廈，顛倒臥霜雪。
大鵬無長空，舉翮受羈絏。豫樟無厚地，危柢真卼臲。
圭壁無卞和，甘與頑石列。舜禹無陶堯，名隨腐草滅。
神功伏神物，神物神乃別。神人不世出，所以神功絕。
神物豈徒然，用之乃（一作有）施設。禹功九州理，舜德天下悅。
壁充傳國璽，（一作壁用充傳璽。）圭用祈太折。千尋豫樟榦，九萬大鵬歇。
棟梁庇生民，艅艎濟來哲。虯騰旱天雨，驥騁流電摯。
鏡懸姦膽露，劍拂妖蛇裂。珠玉照乘光，冰瑩環坐熱。
此物比在泥，斯言為誰發。於今盡凡耳，不為君不（一作陳）說。
[頁]卷,冊....[4460]397,12
第22筆
　　　　說劍　元稹
吾友有寶劍，密之如密友。我實膠漆交，中堂共杯酒。
酒酣肝膽露，恨不眼前剖。高唱荊卿歌，亂擊相如缶。
更擊復更唱，更酌（一作舞）亦更壽。白虹坐上飛，青蛇匣中吼。
我聞音響異，疑是干將偶（一作斗）。為君再拜[4460]言，神物可見不。
君言我所重，我自為君取。迎篋已焚香，近鞘先澤手。
徐抽寸寸刃，漸屈彎彎肘。殺殺霜在鋒，團團月臨紐。
逡巡潛虯躍，鬱律驚左右。霆電滿室光，蛟龍繞身（一作逐奮）走。
我為捧之泣，此劍別來久。（一作何人為鑄之，干將別來久。）鑄時近（一作堇）山破，藏在松桂朽。
幽匣（一作質）獄底（一作中）埋，神人水心守。本是稽泥（一作泥稽）淬，果非雷煥有。
我欲評劍功，願君良聽受。劍可剸犀兕，劍可切瓊玖。
劍決天外雲，劍衝日中斗。劍隳妖蛇腹，劍拂佞臣首。
太古初斷鼇，武王親擊紂。燕丹卷地圖，陳平綰花綬。
曾被桂樹枝，寒光射林藪（一作莽）。曾經鑄農器，利用翦稂莠。
神物終變化，復為龍牝牡。晉末武庫燒，脫然排戶牖。
為欲掃群胡，散作彌天帚。自茲失所往，豪英共為詬（音苟）。
今復誰人鑄，挺然千載後。既非古風胡（一作壺），無乃近鴉九。
自我與君遊，平生益自負。況擊寶劍出，重以雄心扣。
此劍何太奇，此心何太厚。勸君慎所用（一作寶），所用無或苟。
潛將辟魑魅，勿但防（一作驚）妾婦。留斬泓下蛟，莫試街中狗。
君（一作古）今困泥滓，我亦坌塵垢。俗耳驚大言，逢人少開口。
[頁]卷,冊....[4460]397,12
第23筆
　　　　書異　元稹
孟冬初寒月，渚澤蒲尚青。飄蕭北風起，皓雪紛滿庭。
行過冬至後，凍閉萬物零。奔渾馳暴雨，驟鼓轟雷霆。
傳雲不終日，通宵曾莫停。瘴雲愁拂地，急霤疑注缾。
洶湧潢潦濁，噴薄鯨鯢腥。跳趫井蛙喜，突兀水怪形。
飛蚋奔不死，修蛇蟄再醒。應龍非時出，無乃歲不寧。
吾聞陰陽戶，啟閉各有扃。後時無肅殺，廢職乃玄冥。
座配五天帝，薦用百品珍。權為祝融奪，神其焉得靈。
春秋雷電異，則必書諸經。仲冬雷雨苦，願省蒙蔽刑。
[頁]卷,冊....[4461]397,12
第24筆
　　　　和樂天折劍頭　元稹
聞君得折劍，一片雄心起。詎意鐵蛟龍，潛在延津水。
風雲會（一作劍）一合，呼吸期萬里。雷震山嶽碎，電斬鯨鯢死。
莫但寶劍頭，劍頭非此比。
[頁]卷,冊....[4462]397,12
第25筆
　　　　松鶴　元稹
渚宮本坳下，佛廟有臺閣。臺下三四松，低昂勢前卻。
是時晴景麗，松梢殘雪薄。日色相玲瓏，纖雲映羅幕。
逡巡九霄外，似振風中鐸。漸見尺帛光，孤飛唳空鶴。
裴回耀霜雪，顧慕下寥廓。蹋動樛盤枝，龍蛇互跳躍。
俯瞰九江水，旁瞻萬里壑。無心眄烏鳶，有字悲城郭。
清角已沈絕，虞韶亦冥寞。騫翻勿重留，幸及鈞天作。
[頁]卷,冊....[4463]398,12
第26筆
　　　　競渡　元稹
吾觀競舟子，因測大競源。天地昔將競，蓬勃晝夜昏。
龍蛇相嗔薄，海岱俱崩奔。群動皆攪撓，化作流渾渾。
數極鬥心息，太和蒸混元。一氣忽為二，矗然畫乾坤。
日月復照耀，春秋遞寒溫。八荒坦以曠，萬物羅以（一作亦）繁。
聖人中間立，理世了不煩。延綿復幾歲，逮及羲與軒。
炎皇熾如炭，蚩尤扇其燔。有熊競心起，驅獸出林樊。
一戰波委燄，再戰火燎原。戰訖天下定，號之為軒轅。
自是豈無競，瑣細不復言。其次有龍競，競渡龍之門。
龍門浚如瀉，淙射不可援。赤鱗化時至，唐突鰭鬣掀。
乘風瞥然去，萬里黃河翻。接瞬電烻出，微吟霹靂喧。
傍瞻曠宇宙，俯瞰卑崑崙。庶類咸在下，九霄行易捫。
倏辭蛙黽穴，遽（一作遞）排天帝[4463]閽。迴悲曝鰓者，未免鯨鯢吞。
帝命澤諸夏，不棄蟲與昆。隨時布膏露，稱物施厚恩。
草木沾我潤，豚魚望我蕃。嚮來同競輩，豈料由我存。
壯哉龍競渡，一競身獨尊。捨此皆蟻鬥，競舟何足論。
[頁]卷,冊....[4463]398,12
第27筆
　　　　寺院新竹　元稹
寶地琉璃坼，紫苞瑯玕踴。亭亭巧與削，一一大如拱。
冰碧林外寒，峰巒眼前聳。槎枒矛戟合，屹仡龍蛇動。
煙泛翠光流，歲餘霜彩重。風朝竽籟過，雨夜鬼神恐。
佳色有鮮妍，修莖無擁腫。節高迷玉鏃，籜綴疑花捧。
詎必太山根，本自仙壇種。誰令植幽壞，復此依閒冗。
居然霄漢姿，坐受藩籬壅。噪集倦鴟烏，炎昏繁蠛蠓。
未遭伶倫聽，非安子猶寵。威鳳來有時，虛心豈無奉。
[頁]卷,冊....[4464]398,12
第28筆
　　　　酬別致用　元稹
風行自委順，雲合非有期。神哉心相見，無眹安得離。
我有懇憤志，三十無人知。修身不言命，謀道不擇時。
達則濟億兆，窮亦濟毫氂。濟人無大小，誓不空濟私。
研幾未淳熟，與世忽參差。意氣一為累，猜仍良已隨。
昨來竄荊蠻，分與平生隳。那言返為遇，獲見心所奇。
一見肺肝盡，坦然無滯疑。感念交契定，淚流如斷縻。
此交定生死，非為論盛衰。此契宗會極，非為同路岐。
君今虎在柙，我亦鷹就羈。馴養保性命，安能奮殊姿。
玉色深不變，井水撓不移。相看各年少，未敢深自悲。
[頁]卷,冊....[4464]398,12
第29筆
　　　　竹部（石首縣界）　元稹
竹部竹山近，歲伐竹山竹。伐竹歲亦深，深林隔深谷。
朝朝冰雪行，夜夜豺狼宿。科首霜斷蓬，枯形燒（去聲）餘木。
一束十餘莖，千錢百餘束。得錢盈千百，得粟盈斗斛。
歸來不買食，父子分半菽。持此欲何為，官家[4464]歲輪促。
我來荊門掾，寓食公堂肉。豈惟遍妻孥，亦以及僮僕。
分爾有限資，飽我無端腹。愧爾不復言，爾生何太蹙。
[頁]卷,冊....[4464]398,12
第30筆
　　　　賽神　元稹
楚俗不事事，巫風事妖神。事妖結妖社，不問疏與親。
年年十月暮，珠稻欲垂新。家家不斂穫，賽妖無富貧。
殺牛貰官酒，椎鼓集頑民。喧闐里閭隘，凶酗日夜頻。
歲暮雪霜至，稻珠隨隴湮。吏來官稅迫，求質倍稱緡。
貧者日消鑠，富亦無倉囷。不謂事神苦，自言誠不真。
岳陽賢刺史，念此為俗屯。未可一朝去，俾之為等倫。
粗許存習俗，不得呼黨人。但許一日澤，不得月與旬。
吾聞國僑理，三年名乃振。巫風燎原久，未必憐徙薪。
我來歌此事，非獨歌政仁。此事四鄰有，亦欲聞四鄰。
[頁]卷,冊....[4465]398,12
第32筆
　　　　茅舍[4465]　元稹
楚俗不理居，居人盡茅舍。茅苫竹梁棟，茅疏竹仍罅。
邊緣堤岸斜，詰屈檐楹亞。籬落不蔽肩，街衢不容駕。
南風五月盛，時雨不來下。竹蠹茅亦乾，迎風自焚灺。
防虞集鄰里，巡警勞晝夜。遺燼一星然，連延禍相嫁。
號呼鄰穀帛，奔走伐桑柘。舊架已新焚，新茅又初架。
前日洪州牧，（韋大夫丹。）念此常嗟訝。牧民未及久，郡邑紛如化。
峻邸儼相望，飛甍遠相跨。旗亭紅粉泥，佛廟青鴛瓦（去聲）。
斯事纔未終，斯人久云謝。有客自洪來，洪民至今藉。
惜其心太亟，作役（一作後）無容暇。臺觀亦已多，工徒稍冤吒。
我欲他郡長，三時務耕稼。農收次邑居，先室後臺榭。
啟閉既及期，公私亦相借。度材無強略，庀役有定價。
不使及僭差，粗得御寒夏。火至殊陳鄭，人安極嵩華。
誰能繼此名，名流襲蘭麝。五袴有前聞，斯言我非詐。
[頁]卷,冊....[4466]398,12
第33筆
　　　　後湖　元稹
荊有泥濘水，在荊之邑郛。郛前水在後，謂之為後湖。
環湖十餘里，歲積潢與污。臭腐魚鼇死，不植菰與蒲。
鄭公理三載，（嚴司空綬。）其理用喣愉。歲稔民四至，隘廛亦隘衢。
公乃署其地，為民先矢謨。人人儻自為，我亦不庀徒。
下里得聞之，各各相俞俞。提攜翁及孫，捧戴婦與姑。
壯者負礫石，老亦捽茅。斤磨片片雪，椎隱連連珠。
朝餐布庭落，夜宿完戶樞。鄰里近相告，親戚遠相呼。
鬻者自為鬻，酤者自為酤。雞犬豐中市，人民岐下都。
百年廢滯所，一旦奧浩區。我實司水土，得為官事無。
人言賤事貴，貴直不貴諛。此實公所小，安用歌袴襦。
答云潭及廣，以至鄂與吳。萬里盡澤國，居人皆墊濡。
富者不容蓋，貧者不庇軀。得不歌此事，以我為楷模。
[頁]卷,冊....[4466]398,12
第34筆
　　　　八駿圖詩（并序）[4466]　元稹
　　良馬無世無之，然而終不得與八駿並名。何也，吾聞八駿日行三萬里
　　。夫車行三萬里而無毀輪壞轅之患，蓋神車者（一作人），行三萬里
　　而無喪精褫魄之患。亦神之人也。無是三神而得是八馬，乃破車掣御
　　，躓人之乘也。世焉用之。今夫畫。古者畫馬而不畫車馭，不畫所以
　　乘馬者。是不知夫古者也，予因作詩以辯之。
穆滿志空闊，將行九州野。神馭四來歸，天與八駿馬。
龍種無凡性，龍行無暫捨。朝辭扶桑底，暮宿崑崙下。
鼻息吼春雷，蹄聲裂寒瓦。尾掉滄波黑，汗染白（一作浮）雲赭。
華輈本修密，翠蓋尚妍冶。御者腕不移，乘者寐不假。
車無輪扁斲，轡無王良把。雖有萬駿來，誰是敢騎者。
[頁]卷,冊....[4467]398,12
第35筆
　　　　畫松　元稹
張璪畫古松，往往得神骨。翠帚掃春風，枯龍戛寒月。
流傳畫師輩，奇態盡埋沒。纖枝無蕭灑，頑榦空突兀。
乃悟埃塵心，難狀煙霄質。我去淅陽山，深山看真物。
[頁]卷,冊....[4467]398,12
第36筆
　　　　遣興十首　元稹
始見梨花房，坐對梨花白。行看梨葉青，已復梨葉赤。
嚴霜九月半，危蒂幾時客。況有高高原，秋風四來迫。

莫厭夏日長，莫愁冬日短。欲識短復長，君看寒又暖。
城中百萬家，冤哀雜絲管。草沒奉誠園，軒車昔曾滿。

孤竹迸荒園，誤與蓬麻列。久擁蕭蕭風，空長高高節。
嚴霜蕩群穢，蓬斷麻亦折。獨立轉亭亭，心期鳳皇別。
[4467]
豔豔翦紅英，團團削翠莖。托根在褊淺，因依泥滓生。
中有合歡蕊，池枯難遽呈。涼宵露華重，低徊當月明。

晚荷猶展卷，早蟬遽蕭嘹。露葉行已重，況乃江風搖。
炎夏火再伏，清商暗回飆。寄言抱志士，日月東西跳。

買馬買鋸牙，買犢買破車。養禽當養鶻，種樹先種花。
人生負俊健，天意與光華。莫學蚯蚓輩，食泥近土涯。

愛直莫愛夸，愛疾莫愛斜。愛謨莫愛詐，愛施莫愛奢。
擇才不求備，任物不過涯。用人如用己，理國如理家。

刀刃光，彎彎弓面張。入水斬犀兕，上山（一作入山）椎（一作摧）虎狼。
里中無老少，喚作癲兒郎。一日風雲（一作雨）會，橫行（一作金）歸故鄉。

團團規內星，未必明如月。託跡近北辰，周天無淪沒。
老人在南極，地遠光不發。見則壽聖明，願照高高闕。

河清諒嘉瑞，（是歲黃河清。）吾帝真聖人。時哉不我夢，此時為廢民。
光陰本跳躑，功業勞苦辛。一到江陵郡，三年成去塵。

[頁]卷,冊....[4468]398,12
第37筆
　　　　野節鞭　元稹
神鞭鞭宇宙，玉鞭鞭騏驥。緊野節鞭，本用鞭贔屭。
使君鞭甚長，使君馬亦利。司馬並馬行，司馬馬憔悴[4468]　。
短鞭不可施，疾步無由致。使君駐馬言，願以長鞭遺。
此遺不尋常，此鞭不容易。金堅無繳繞，玉滑無塵膩。
青蛇坼生石，不刺山阿地。烏龜旋眼斑，不染紅頭淚。
長看雷雨痕，未忍駑駘試。持用換所持，無令等閒棄。
答云君何奇，贈我君所貴。我用亦不凡，終身保明義。
誓以鞭姦頑，不以鞭蹇躓。指撝狡兔蹤，決撻怪（平聲）龍睡。
惜令寸寸折，節節不虛墜。因作換鞭詩，詩成謂同志。
而我得聞之，笑君年少意。安用換長鞭，鞭長亦奚為。
我有鞭尺餘，泥拋風雨漬。不擬閒贈行，唯將爛誇醉。
春來信馬頭，款緩花前轡。願我遲似攣，饒君疾如翅。
[頁]卷,冊....[4468]398,12
第38筆
　　　　旱災自咎貽七縣宰（同州時）　元稹
吾聞上帝心，降命明且仁。臣稹苟有罪，胡不災我身。
胡為旱一州，禍此千萬人。一旱猶可忍，其旱亦已頻。
臘雪不滿地，膏雨不降春。惻惻詔書下，半滅麥與緡。
半租豈不薄，尚竭力與筋。竭力不敢憚，慚戴天子恩。
纍纍婦拜姑，吶吶翁語孫。禾黍日夜長，足得盈我囷。
還填折粟稅，酬償貰麥鄰。苟無公私責，飲水不為貧。
歡言未盈口，旱氣已再振。六月天下雨，秋孟亦既旬。
區區昧陋積，禱祝非不勤。日馳衰白顏，再拜泥甲鱗。
歸來重思忖，願告諸邑君。以彼天道遠，豈如人事親。
團團囹圄中，無乃冤不申。擾擾食廩內，無乃奸有因。
軋軋輸送車，無乃使不倫。遙遙負擔卒，無乃役不均。
今年無大麥，計與珠玉濱。村胥與里吏，無乃求取繁。
符不斂錢急，值官因酒嗔。誅求與撻罰，無乃不逡巡。
生小下里住，不曾州縣門。訴詞千萬恨，無乃不得聞。
強豪富酒肉，窮獨無薪。俱由案牘吏，無乃移禍屯。
官分市井戶，迭配水陸珍。未蒙所償直，無乃不敢言。
有一於此事，安可尤蒼旻。借使漏刑憲，得不虞鬼神。
自顧頑滯牧，坐貽災沴臻。上羞朝廷寄，不愧閭里民。
豈無神明宰，為我同苦辛。共布慈惠語，慰此衢客塵。
[頁]卷,冊....[4470]399,12
第39筆
　　　　蟲豸詩（七篇，並序。）[4470]　元稹
　　天之居物於地也，有獸宜山宜穴，魚宜水宜泥，鳥宜木宜洲，蟲宜草
　　宜腐穢，風雨會而寒暑時，山川正而原野平衍，然後郛閈屋室以州之
　　人之宜。人不得其宜，而之鳥獸蟲魚之所宜。非蟲魚獸鳥之罪也，然
　　而自非聖賢。人失所宜，未嘗無不得宜之歎云。始辛卯年，予掾荊州
　　之地。洲渚溼墊，其動物宜介。其毛物宜翅羽，予所舍。又荊州樹木
　　洲渚處，晝夜常有翅羽百族鬧，心不得閒靜，因為有鳥二十章以自達
　　。又數年，司馬通州郡，通之地，叢穢卑褊，烝瘴陰鬱，燄為蟲蛇。
　　備有辛螫，蛇之毒百。而鼻褰者尤之，之輩亦百。而、蟆、浮塵
　　、蜘蛛、蟻子、蜂之類，最甚害人。其土民具能攻其所毒，亦往往
　　合與方籍。不知者，毒（一作遭）輒死。予因賦其七蟲為二十一章，
　　別為序。以備瑣細之形狀，而盡藥石之所宜，庶亦叔敖之意焉。
　　　　蟲豸詩　巴蛇（三首，并序。）　元稹
　　巴之蛇百類。其大。蟒。其毒。褰鼻。蟒。人常不見。褰鼻。常遭之
　　。毒人則毛髮皆豎起。飲谿澗而泥沙盡沸。驗方云。攻巨蟒用雄黃煙
　　。被其腦則裂。而鷣鳥能食其小者。巴無是物。其民常用禁術制之。
　　尤效。
巴蛇千種毒，其最鼻褰蛇。掉舌翻紅燄，盤身蹙白花。
噴人豎毛髮，飲浪沸泥沙。欲學叔敖瘞，其如多似麻。

越嶺南濱海，武都西隱（一作陷）戎。雄黃假名石，鷣鳥遠難籠。
詎有隳腸計，應無破腦功。巴山晝昏黑，妖霧毒濛濛。

漢帝斬蛇劍，晉時燒上天。自茲繁巨蟒，往往壽千年。
白晝遮長道，青溪蒸毒煙。戰龍蒼海外，平地血浮船。

[頁]卷,冊....[4471]399,12
第40筆
　　　　蟲豸詩　蜂（三首，并序。）　元稹
　　。蜂類而大。巢在褰鼻蛇穴下。故毒螫倍諸蜂蠆。中手足輒斷落。
　　及心胸則圮裂。用他蜂中人之方療之。不能愈。巴人往往持禁以制之
　　。則差。
巴蛇蟠窟穴，穴下有巢蜂。近樹禽垂翅，依原獸絕蹤。
微遭斷手足，厚毒破心胸。昔甚招魂句，那知眼自逢。

梨笑清都月，（京都開元觀，多梨花蜂。）蜂游紫殿春。構脾分部伍，嚼蕊奉君親。
翅羽頗同類，心神固異倫。安知人世裏，不有噬人人。

蘭蕙本同畹，蜂蛇亦雜居。害心俱毒螫，妖燄兩吹噓。
雷蟄吞噬止，枯焚巢穴除。可憐相濟惡，勿謂禍無餘。

[頁]卷,冊....[4472]399,12
第41筆
　　　　蟲豸詩　蜘蛛（三首，并序。）　元稹
　　巴蜘蛛大而毒。其甚者。身邊數寸。而踦長數倍其身。網羅竹柏盡死
　　。中人。瘡痏潗溼。且痛癢倍常。用雄黃苦酒塗所囓。仍用鼠婦蟲食
　　其絲盡。輒愈。療不速。絲及心。而療不及矣。
蜘蛛天下足，巴蜀就中多。縫隙容長踦，虛空織橫羅。
縈纏傷竹柏，吞噬及蟲蛾。為送佳人喜，珠櫳無奈何。

網密將求食，絲斜誤著人。因依方紀（一作託）緒，挂罥遂容身。
截道蟬冠礙，漫天玉露頻。兒童憐小巧，漸欲及車輪。
[4472]
稚子憐圓網，佳人祝喜絲。那知緣暗隙，忽被囓柔肌。
毒腠攻猶易，焚心療恐遲。看看長祅緒，和扁欲漣洏。

[頁]卷,冊....[4473]399,12
第42筆
　　　　蟲豸詩　蟻子（三首，并序。）元稹
　　巴蟻眾而善攻櫟棟。往往木容完具。而心節朽壞。屋居者。不省其微
　　。而禍成傾壓。
蟻子生無處，偏因溼處生。陰霪煩擾攘，拾粒苦譻（平聲）。
床上主人病，耳中虛藏鳴。雷霆翻不省，聞汝作牛聲。

時術功雖細，年深禍亦成。攻穿漏江海，噆食困蛟鯨。
敢憚榱櫟蠹，深藏柱石傾。寄言持重者，微物莫全輕。

攘攘終朝見，悠悠卒歲疑。詎能分牝牡，焉得有蝯蚳（蟻卵）。
徙市竟何意，生涯都幾時。巢由或逢我，應似我相期。

[頁]卷,冊....[4473]399,12
第43筆
　　　　蟲豸詩　蟆子（三首，并序。）　元稹
　　蟆。蚊類也。其實黑而小。不礙紗縠。夜伏而晝飛。聞柏煙與麝香輒
　　去。蚊蟆與浮塵。皆巴蛇鱗中之細蟲耳。故囓人成瘡。秋夏不愈。膏
　　楸葉而傅之。則差。
蟆子微與蚋，朝繁夜則無。毫端生羽翼，針喙噆肌膚。
暗毒應難免，羸形日漸枯。將身遠相就，不敢恨非辜。

晦景權藏毒，明時敢噬人。不勞生詬怒，祗足助酸辛。
隼眥看無物，蛇軀庇有鱗。天方芻狗我，甘與爾相[4473]親。

有口深堪異，趨時詎可量。誰令通鼻息，何故辨馨香。
沈水來滄海，崇蘭泛露光。那能枉焚爇，爾眾我微茫。

[頁]卷,冊....[4474]399,12
第44筆
　　　　蟲豸詩　浮塵子（三首，并序。）　元稹
　　浮塵。蟆類也。其實微不可見。與塵相浮而上下。人苦之。往往蒙絮
　　衣自蔽。而浮塵輒能通透及人肌膚。亦巢巴蛇鱗中。故攻之用前術。
可歎浮塵子，纖埃喻此微。寧諭隔紗幌，并解透綿衣。
有毒能成痏，無聲不見飛。病來雙眼暗，何計辨雰霏。

乍可巢蚊睫，胡為附蟒鱗。已微於蠢蠢，仍害及仁人（一作人人）。
動植皆分命，毫芒亦是身。哀哉此幽物，生死敵浮塵。

但覺皮膚憯，安知瑣細來。因風吹薄霧，向日誤輕埃。
暗囓堪銷骨，潛飛有禍胎。然無防備處，留待雪霜摧。

[頁]卷,冊....[4474]399,12
第45筆
　　　　蟲豸詩　虻（三首，并序。）　元稹
　　巴山谷間。春秋常雨。自五六月至八九月。雨則多。道路群飛。噬
　　馬牛血及蹄角。旦暮尤極繁多。人常用日中時趣程。逮雪霜而後盡。
　　其囓人。痛劇浮蟆。而不能毒留肌。故無療術。
陰深山有瘴，溼墊草多。眾噬錐刀毒，群飛風雨聲。
汗粘瘡痏痛，日曝苦辛行。飽爾蛆殘腹，安知天地[4474]情。

千山溪沸石，六月火燒雲。自顧生無類，那堪毒有群。
搏牛皮若截，噬馬血成文。蹄角尚如此，肌膚安可云。

辛螫終非久，炎涼本遞興。秋風自天落，夏孽與霜澄。
一鏡開潭面，千鋒露石稜。氣平蟲豸死，雲路好攀登。

[頁]卷,冊....[4475]399,12
第46筆
　　　　楚歌十首（江陵時作）　元稹
楚人千萬戶，生死系時君。當璧便為嗣，賢愚安可分。
干戈長浩浩，篡亂亦紛紛。縱有明在下，區區何足云。

陶虞事已遠，尼父獨將明。潛穴龍無位，幽林蘭自生。
楚王謀授邑，此意復中傾。未別子西語，縱來何所成。

平王漸昏惑，無極轉承恩。子建猶相貳，伍奢安得存。
生居宮稚閟，死葬寢園尊。豈料奔吳士，鞭屍郢市門。

懼盈因鄧曼，罷獵為樊姬。盛德留金石，清風鑒薄帷。
襄王忽妖夢，宋玉復淫辭。萬事捐宮館，空山雲雨期。

宜僚南市住，未省食人恩。臨難忽相感，解紛寧用言。
何如晉夷甫，坐占紫微垣。看著五胡亂，清談空自尊。
[4475]
誰恃王深寵，誰為楚上卿。包胥心獨許，連夜哭秦兵。
千乘徒虛爾，一夫安可輕。殷勤聘名士，莫但倚方城。

梁業雄圖盡，遺孫世運消。宣明有徒號，江漢不相朝。
碑碣高臨路，松枝半作樵。唯餘開聖寺，猶學武皇妖。

江陵南北道，長有遠人來。死別登舟去，生心上馬回。
榮枯誠異日，今古盡同灰。巫峽朝雲起，荊王安在哉。

三峽連天水，奔波萬里來。風濤各自急，前後苦相推。
倒入黃牛漩，驚衛灩澦堆。古今流不盡，流去不曾迴。

八荒同日月，萬古共山川。生死既由命，興衰還付天。
棲棲王粲賦，憤憤屈平篇。各自埋幽恨，江流終宛然。

[頁]卷,冊....[4476]399,12
第47筆
　　　　襄陽道　元稹
羊公名漸遠，唯有峴山碑。近日稱難繼，曹王任馬彝。
椒蘭俱下世，城郭到今時。漢水清如玉，流來本為誰。
[頁]卷,冊....[4476]399,12
第48筆
　　　　賦得魚登龍門（用登字）　元稹
魚貫終何益，龍門在苦登。有成當（一作有時常）作雨，無用恥為鵬。
激浪誠難泝，雄心亦自憑（一作庶亦憑）。風雲（一作雷）潛會合，鬐鬣忽騰凌。
泥滓辭河濁，煙霄見海澄。迴瞻順流輩，誰敢望同升。
[頁]卷,冊....[4476]399,12
第49筆
　　　　貞元（一作永貞）歷（是歲秋八月，太上改元永貞，傳位今皇帝。）　元稹
象魏纔頒曆，龍鑣已御天。猶看後元曆，新署永貞年。
半歲光陰在，三朝禮數遷。無因書簡冊，空得詠詩篇。
[頁]卷,冊....[4477]399,12
第50筆
　　　　塞馬　元稹
塞馬倦江渚，今朝神彩生。曉風寒獵獵，乍得草頭行。
夷狄寢烽候，關河無戰聲。何由當陣面，從爾四蹄輕。
[頁]卷,冊....[4477]399,12
第51筆
　　　　鹿角鎮（洞庭湖中地名）　元稹
去年湖水滿，此地覆行舟。萬怪吹高浪，千人死亂流。
誰能問帝子，何事寵陽侯。漸恐鯨鯢大，波濤及九州。
[頁]卷,冊....[4477]399,12
第52筆
　　　　感事三首（此後並是學士時作）　元稹
為國謀羊舌，從來不為身。此心長自保，終不學張陳。

自笑心何劣，區區辨所冤。伯仁雖到死，終不向人言。

富貴年皆長，風塵舊轉稀。白頭方見絕，遙為一霑衣。

[頁]卷,冊....[4477]399,12
第53筆
　　　　題翰林東閤前小松　元稹
簷礙修鱗亞，霜侵簇翠黃。唯餘入琴韻，終待舜弦張。
[頁]卷,冊....[4477]399,12
第54筆
　　　　清都夜境（自此至秋夕，並年十六至十八時詩。）　元稹
夜久連觀靜，斜月何晶熒。寥天如碧玉，歷歷綴華星。
樓榭自陰映，雲牖深冥冥。纖埃悄不起，玉砌寒光清。
棲鶴露微影，枯松多怪形。南廂儼容衛，音響如可聆。
啟聖發空洞，朝真趨廣庭。閒開蕊珠殿，暗閱金字經。
屏氣動方（一作萬）息，凝神心自靈。悠悠車馬上，浩思安得寧。
[頁]卷,冊....[4478]400,12
第55筆
　　　　春晚寄楊十二兼呈趙八（時楊生館於趙氏）　元稹
蒙蒙竹樹深，簾牖多清陰。避日坐林影，餘花委芳襟。
傾尊就殘酌，舒卷續微吟。空際揚高蝶，風中聆素琴。
廣庭備幽趣，復對商山岑。獨此愛時景，曠懷雲外心。
遷鶯戀嘉木，求友多好音。自無琅玕實，安得蓮花簪。
寄之二君子，希見雙南金。
[頁]卷,冊....[4478]400,12
第56筆
　　　　與楊十二李三早入永壽寺看牡丹　元稹
曉入白蓮宮，琉璃花界淨。開敷多喻草，凌亂被幽徑。
壓砌錦地鋪，當霞日輪映。蝶舞香暫飄，蜂牽蕊難正。
籠處彩雲合，露湛紅珠瑩。結葉影自交，搖風光不定。
繁華有時節，安得保全盛。色見盡浮榮，希君了真性。
[頁]卷,冊....[4478]400,12
第57筆
　　　　春餘遣興　元稹
春去日漸遲，庭空草偏長。餘英間初實，雪絮縈蛛網。
好鳥多息陰，新篁已成響。簾開斜照入，樹褭游絲上。
絕跡念物間，良時契心賞。單衣頗新綽，虛室復清敞。
置酒奉親賓，樹萱自怡養。笑倚連枝花，恭扶瑞藤杖。
步屧恣優游，望山多氣象。雲葉遙卷舒，風裾（一作裙）動蕭爽。
簪纓固煩雜，江海徒浩蕩。野馬籠赤霄，無由負羈鞅。
[頁]卷,冊....[4479]400,12
第58筆
　　　　憶雲之　元稹
為魚實愛泉，食辛寧避蓼。人生既相合，不復論窕窕。
滄海良有窮，白日非長皎。何事一（一作二）人心，各在四方表。
泛若逐水萍，居為附松蔦。流浪隨所之，縈紆牽所繞。
百齡頗跼促，況復迷壽夭。芟髮君已衰，冠歲予非小。
娛樂不及時，暮年壯心少。感此幽念綿，逐為長悄悄。
中庭草木春，歷亂遞相擾。奇樹花冥冥，竹竿鳳褭褭。
幽芳被蘭徑，安得寄天杪。萬里瀟湘魂，夜夜南枝鳥。
[頁]卷,冊....[4479]400,12
第59筆
　　　　別李三　元稹
階蓂附瑤砌，叢蘭偶芳藿。高位良有依，幽姿亦相託。
鮑叔知我貧，烹葵不為薄。半面契始終，千金比然諾。
人生繫時命，安得無苦樂。但感遊子顏，又值餘英落。
蒼蒼秦樹雲，去去緱山鶴。日暮分手歸，楊花滿城郭。
[頁]卷,冊....[4479]400,12
第60筆
　　　　秋夕遠懷　元稹
旦夕天氣爽，風飄葉漸輕。星繁河漢白，露逼衾枕清。
丹鳥月中滅，莎雞床下鳴。悠悠此懷抱，況復多遠[4479]情。
[頁]卷,冊....[4480]400,12
第61筆
　　　　東西道　元稹
天皇開四極，便有東西道。萬古閱行人，行人幾人老。
願我倦行者，息陰何不早。少壯塵事多，那言壯年好。
[頁]卷,冊....[4480]400,12
第62筆
　　　　分流水　元稹
古時愁別淚，滴作分流水。日夜東西流，分流幾千里。
通塞兩不見，波瀾各自起。與君相背飛，去去心如此。
[頁]卷,冊....[4480]400,12
第63筆
　　　　西還　元稹
悠悠洛陽夢，鬱鬱灞陵樹。落日正西歸，逢君又東去。
[頁]卷,冊....[4480]400,12
第64筆
　　　　含風夕（此後拾遺時作）　元稹
炎昏倦煩久，逮此含風夕。夏服稍輕清，秋堂已岑寂。
載欣涼宇曠，復念佳辰擲。絡緯驚歲功，顧我何成績。
青熒微月鉤，幽暉洞陰魄。水鏡涵玉輪，若見淵泉璧。
參差簾牖重，次第籠虛白。樹影滿空床，螢光綴深壁。
悵望牽牛（一作牛斗）星，復為經年隔。露網褭風珠，輕河泛遙碧。
詎無深秋夜（一作稠景），感此乍（一作年）流易。亦有遲暮年，壯年良自惜。
循環切中腸，感念（一作今）追往昔。接瞬無停陰，何言問陳積。
馨香推蕙蘭，堅貞諭松柏。生物固有涯，安能比金石。
況茲百齡內，擾擾紛眾役。日月東西馳，飛車無留跡。
來者良未窮，去矣定奚適。委順在物為，營營復何益。
[頁]卷,冊....[4480]400,12
第65筆
　　　　秋堂夕　元稹
炎涼正迴互，金火鬱相乘。雲雷時交構，川澤方蒸騰。
清風一朝騰，自露忽已凝。草木凡氣盡，始見天地澄。
況此秋堂夕，幽懷曠無朋。蕭條簾外雨，倏閃案前燈。
書卷滿床席，蠨蛸懸復升。啼兒屢啞咽，倦僮時寢興。
泛覽昏夜目，詠謠暢煩膺。況吟獲麟章，欲罷久不能。
堯舜事已遠，丘道安可勝。蜉蝣不信鶴，蜩鷃肯窺鵬。
當年且不偶，沒世何必稱。胡為揭聞見，褒貶貽愛憎。
焉用汩其泥，豈在清如冰。非白又非黑，誰能點青蠅。
處世苟無悶，佯狂道非弘。無言被人覺，予亦笑孫登。
[頁]卷,冊....[4481]400,12
第66筆
　　　　酬樂天（時樂天攝尉，予為拾遺。）　元稹
放鶴在深水，置魚在高枝。升沈或異勢，同謂非所宜。
君為邑中吏，皎皎鸞鳳姿。顧我何為者，翻侍白玉墀。
昔作芸香侶，三載不暫離。逮茲忽相失，旦夕夢魂思。
崔嵬驪山頂，宮樹遙參差。祗得兩相望，不得長相隨。
多君歲寒意，裁作秋興詩。上言風塵苦，下言時節移。
官家事拘束，安得攜手期。願為雲與雨，會合天之垂。
[頁]卷,冊....[4481]400,12
第67筆
　　　　楊子華畫三首　元稹
楊畫遠於展，何言今在茲。依然古妝服，但感時節移。
念君一朝意，遺我千載思。子亦幾時客，安能長苦悲。

皓腕卷紅袖，錦韝臂蒼鶚。故人斷弦心，稚齒從禽樂。
當年惜貴遊，遺形寄丹雘。骨象或依稀，鉛華已寥落。
似對古人民，無復昔城郭。子亦觀病身，色空俱寂寞。
[4481]
顛倒世人心，紛紛乏公是。真賞（一作貴）畫不成，畫賞真相似。
丹青各所尚，工拙何足恃。求此妄中精（一作情），嗟哉子華子。

[頁]卷,冊....[4482]400,12
第68筆
　　　　西州院（東川官舍）　元稹
自入西州院，唯見東川城。今夜城頭月，非暗又非明。
文案床席滿，卷舒贓罪名。慘淒且煩倦，棄之階下行。
悵望天迴轉，動搖萬里情。參辰次第出，牛女顛倒傾。
況此風中柳，枝條千萬莖。到來籬下筍，亦已長短生。
感愴正多緒，鴉鴉相喚驚。牆上杜鵑鳥，又作思歸鳴。
以彼撩亂思，吟為幽怨聲。吟罷終不寢，鼕鼕復鐺鐺。
[頁]卷,冊....[4482]400,12
第69筆
　　　　臺中鞫獄億開元觀舊事呈損之兼贈周兄四十韻　元稹
憶在開元館，食柏練玉顏。疏慵日高臥，自謂輕人寰。
李生隔牆住，隔牆如隔山。怪我久不識，先來問驕頑。
十過乃一往，遂成相往還。以我文章卷，文章甚斒斕。
因言辛庾輩，亦願放羸孱。既迴數子顧，展轉相連攀。
驅令選科目，若在闠與闤。學隨塵土墜，漫數公卿關。
唯恐壞情性，安能懼謗訕。還招辛庾李，靜處杯巡環。
進取果由命，不由趨險艱。穿楊二三子，弓矢次第彎。
推我亦上道，再聯朝士班。二月除御史，三月使巴蠻。
蠻民詀（竹感切）諵訴，齧指明痛。憐蠻不解語，為發昏帥姦。
歸來五六月，旱色天地殷。分司別兄弟，各各淚潸潸。
哀哉劇部職，唯數贓罪鍰。死款依稀取，鬥辭方便刪。
道心常自愧，柔髮難久黫。折支望車乘，支痛誰置患。
奇哉乳臭兒，緋紫被間。漸大官漸貴，漸富心漸慳。
鬧裝轡頭，靜拭腰帶斑。鷂子繡線，狗兒金油（去聲）鐶。
香湯洗驄馬，翠篾籠白鷴。月請公王封（一作俸），冰受天子頒。
開筵試歌舞，別[4482]宅寵妖嫻。坐臥摩綿（一作錦）褥，捧擁綟絲鬟。
旦夕不相離，比翼若飛鸞。而我亦何苦，三十身己鰥。
愁吟心骨顫，寒臥支體。（五閑切，又渠雲切。）居處雖幽靜，尤梅少愉。
不如周道士，鶴嶺臨鐘灣。繞院松瑟瑟，通畦水潺潺。
陽坡自尋蕨，村沼看漚菅。窮通兩未遂，營營真老閑。
[頁]卷,冊....[4482]400,12
第70筆
　　　　韋氏館與周隱客杜歸和泛舟　元稹
天色低澹澹，池光漫油油。輕舟閒繳繞，不遠池上樓。
時物欣外獎，真元隨內修。神恬津藏滿，氣委支節柔。
眾處豈自異，曠懷誰我儔。風車籠野馬，八荒安足遊。
開顏陸渾杜，握手靈都周。持君寶珠贈，頂戴頭上頭。
[頁]卷,冊....[4483]400,12
第71筆
　　　　劉氏館集隱客歸和子元及之子蒙晦之　元稹
溼墊緣竹徑，寥落護岸冰。偶然沽市酒，不越四五升。
詩客愛時景，道人話升騰。笑言各有趣，悠哉古孫登。
[頁]卷,冊....[4483]400,12
第72筆
　　　　寄隱客　元稹
我年三十二，鬢有八九絲。非無官次第，其如身早衰。
今人夸貴富，肉食與妖姬。而我俱不樂，貴富亦何為。
況逢多士朝，賢俊若布棋。班行次第立，朱紫相參差。
謨猷密物進，羽檄縱橫馳。監察官甚小，發言無所裨。
小官仍不了，譴奪亦已隨。時或不之棄，得不自棄之。
陶君喜不遇，顧我復何疑。潛書周隱士，白雲今有期。
[頁]卷,冊....[4483]400,12
第73筆
　　　　元和五年予官不了罰俸西歸三月六日至陝府與吳十一兄端公崔二十二院長思愴曩遊因投五十韻　元稹
小年閑愛春，認得春風意。未有花草時，先醲曉窗睡。
霞朝澹雲色，霽景牽詩思。漸到柳枝頭，川光始明媚。
長安車馬客，傾心奉權貴。晝夜塵土中，那言早春至。
此時我獨遊，我遊有倫次。閒行曲江岸，便宿慈恩寺。
扣林引寒龜，疏叢出幽翠。凌晨過杏園，曉露凝芳氣。
初陽好明淨，嫩樹憐低庳。排房似綴珠，欲啼紅臉淚。
新鶯語嬌小，淺水光流利。冷飲空腹杯，因成日高醉。
酒醒聞飯鐘，隨僧受遺施。餐罷還復遊，過從上文記。
行逢二月半，始足遊春騎。是時春已老，我遊亦云既。
藤開九華觀，草結三條隧。新筍踴犀株，落梅翻蝶翅。
名倡繡轂車，公子青絲轡。朝士還旬休，豪家得春賜。
提攜好音樂，翦鏟空田地。同占杏花園，喧闐各叢萃。
顧予煩寢興，復往散憔悴。倦僕色肌羸，蹇驢行跛痹。
春衫未成就，冬服漸塵膩。傾蓋吟短章，書空憶難字。
遙聞公主笑，近被王孫戲。邀我上華筵，橫頭坐賓位。
那知我年少，深解酒中事。能唱犯聲歌，偏精變籌義。
含詞待（一作徙）殘拍，促舞遞繁吹。叫噪擲投盤，生獰攝觥使。
逡巡光景晏，散亂東西異。古觀閉閒門，依然復幽閟。
無端矯情性，漫學求科試。薄藝何足云，虛名偶頻遂。
拾遺天子前，密奏升平議。召見不須臾，憸庸已猜忌。
朝陪香案班，暮作風塵尉。去歲又登朝，登為柏臺吏。
臺官相束縛，不許放情志。寓直勞送迎，上堂煩避諱。
分司在東洛，所職尤不易。罰俸得西歸，心知受朝庇。
常山攻小寇，淮右擇良帥。國難身不行，勞生欲何為。
吾兄諳性靈，崔子同臭味。投此挂冠詞，一生還自恣。
[頁]卷,冊....[4484]400,12
第74筆
　　　　寄吳士矩端公五十韻（此後並江陵士曹時作）　元稹
昔在鳳翔日，十歲即相識。未有好文章，逢人賞顏色。
可憐何郎面，（吳生小字何郎。）二十纔冠飾。短髮予近梳，羅衫紫蟬翼。
伯舅各驕縱，仁兄未摧抑。事業若杯盤，詩書甚徽墨。
西州戎馬地，賢豪事雄特。百萬時可贏，十千良易借。
寒食桐陰下，春風柳林側。藉草送遠遊，列筵酬博塞。
萎蕤雲幕翠，燦爛紅茵赧。膾縷輕似絲，香醅膩如職（一作織）。
將軍頻下城，佳人盡傾國。媚語嬌不聞，纖腰軟無力。
歌辭妙宛轉，舞態能剜刻。箏弦玉指調，粉汗紅綃拭。
予時最年少，專務酒中職。未能解（一作愧）生獰，偏矜任狂直。
曲庇桃根盞，橫講捎雲式。亂布鬥分朋，惟新間讒慝。
恥作最先吐，羞言未朝食。醉眼漸紛紛，酒聲頻（愛墨切）。
扣節參差亂，飛觥往來織。強起相維持，翻成兩匍匐。
邊霜颯然降，戰馬鳴不息。但喜秋光麗，誰憂塞雲黑。
常隨獵騎走，多在豪家匿。夜飲天既明，朝歌日還昃。
荒狂歲云久，名利心潛逼。時輩多得途，親朋屢相敕。
閒因適農野，忽復愛稼穡。平生中聖人，翻然腐腸賊。
亦從酒仙去，便被書魔惑。脫跡壯士場，甘心豎儒域。
矜持翠筠管，敲斷黃金勒。屢益蘭膏燈，猶研兔枝墨。
崎嶇來掉蕩，矯枉事沈默。隱笑甚艱難，斂容還屴崱。
與君始分散，勉我勞修飾。岐路各營營，別離長惻惻。
行看二十載，萬事紛（一作絲）何極。相值或須[4485]臾，安能洞胸臆。
昨來陝郊（一作郟）會，悲歡兩難克。問我新相知，但報長相憶。
豈無新知者，不及小相得。亦有生歲游，同年不同德。
為別詎幾時，伊予墜溝洫。大江鼓風浪，遠道參荊棘。
往事返無期，前途浩難測。一旦得自由，相求北山北。
[頁]卷,冊....[4486]401,12
第75筆
　　　　三月二十四日宿曾峰館夜對桐花寄樂天　元稹
微月照桐花，月微花漠漠。怨澹不勝情，低回拂簾幕。
葉新陰影細，露重枝條弱。夜久春恨多，風清暗香薄。
是夕遠思君，思君瘦如削。但感事睽違，非言官好惡。
奏書金鑾殿，步屣青龍閣。我在山館中，滿地桐花落。
[頁]卷,冊....[4486]401,12
第76筆
　　　　酬樂天書懷見寄　元稹
　　本題云，初與微之別後。忽夢見之，及寤而微之書至。兼覽桐花之什
　　，悵然書懷。此後五章，並次用本韻。
新昌北門外，與君從此分。街衢走車馬，塵土不見君。
君為分手歸，我行行不息。我上秦嶺南，君直樞星北。
秦嶺高崔嵬，商山好顏色。月照山館花，裁詩寄相憶。
天明作詩罷，草草隨所如。憑人寄將去，三月無報書。
荊州白日晚，城上鼓鼕鼕。行逢賀州牧，致書三四封。
封題樂天字，未坼已霑裳。坼書八九讀，淚落千萬行。
中有酬我詩，句句截我腸。仍云得詩夜，夢我魂淒涼。
終言作書處，上直金鑾東。詩書費一夕，萬恨緘其中。
中宵宮中出，復見宮月斜。書罷月亦落，曉燈隨暗花。
想君書罷時，南望勞所思。況我江上立，吟君懷我詩。
懷我浩無極，江水秋正深。清見萬丈底，照我平生心。
感君求友什，因報壯士吟。持謝眾人口，銷盡猶是金。
[頁]卷,冊....[4486]401,12
第77筆
　　　　酬樂天登樂遊園見憶　元稹
昔君樂遊園，悵望天欲曛。今我大江上，快意波翻雲。
秋空壓澶漫，澒洞無垢氛。四顧皆豁達，我眉今日伸。
長安隘朝市，百道走埃塵。軒車隨對列，骨肉非本親。
誇遊丞相第，偷入常侍門。愛君直如髮，勿念江湖人。
[頁]卷,冊....[4487]401,12
第78筆
　　　　酬樂天早夏見懷　元稹
庭柚有垂實，燕巢無宿雛。我亦辭社燕，茫茫焉所如。
君詩夏方早，我歎秋已徂。食物風土異，衾裯時節殊。
荒草滿田地，近移江上居。八日復切九，月明侵半除。
[頁]卷,冊....[4487]401,12
第79筆
　　　　酬樂天勸醉　元稹
神清濁酒，牡丹深淺花。少年欲相飲，此樂何可涯。
沈機造神境，不必悟楞伽（一作加）。酡顏返童貌，安用成丹砂。
劉伶稱酒德，所稱良未多。願君聽此曲，我為盡稱嗟。
一杯顏色好，十盞膽氣加。半酣得自恣，酩酊歸太和。
共醉真可樂，飛觥撩亂歌。獨醉亦有趣，兀然無與他。
美人醉燈下，左右流橫波。王孫醉床上，顛倒眠綺羅。
君今勸我醉，勸醉意如何。
[頁]卷,冊....[4487]401,12
第80筆
　　　　和樂天初授戶曹喜而言志　元稹
王爵無細大，得請即為恩。君求戶曹掾，貴以祿奉親。
聞君得所請，感我欲霑巾。今人重軒冕，所重華與紛。
矜誇仕臺閣，奔走無朝昏。君衣不盈篋，君食不滿囷。
君言養既薄，何以榮我門。披誠再三請，天子憐儉貧。
詞曹直文苑，捧詔榮且忻。歸來高堂上，兄弟羅酒尊。
各稱千萬壽，共飲三四巡。我實知君者，千里[4487]能具陳。
感君求祿意，求祿殊眾人。上以奉顏色，餘以及親賓。
棄名不棄實，謀養不謀身。可憐白華士，永願凌青雲。
[頁]卷,冊....[4488]401,12
第81筆
　　　　和樂天贈吳丹　元稹
不識吳生面，久知吳生道。跡雖染世名，心本奉天老。
雌一守命門，迴九填血腦。委氣榮衛和，咽津顏色好。
傳聞共甲子，衰隤盡枯〔槁〕（稿）。獨有冰雪容，纖華奪鮮縞。
問人何能爾，吳實曠懷抱。弁冕徒挂身，身外非所寶。
伊予固童昧，希真亦云早。石壇玉晨尊，晝夜長自掃。
密印視丹田，遊神夢三島。萬過黃庭經，一食青精稻。
冥搜方朔桃，結念安期棗。綠髮幸未改，丹誠自能保。
行當擺塵纓，吳門事探討。君為先此詞，終期搴瑤草。
[頁]卷,冊....[4488]401,12
第82筆
　　　　和樂天題曲江　元稹
十載定交契，七年鎮相隨。長安最多處，多是曲江池。
梅杏春尚小，芰荷秋已衰。共愛寥落境，相將偏此時。
綿綿紅蓼水，揚揚白鷺鶿。詩句偶未得，酒杯聊久持。
今來雲雨曠，舊賞魂夢知。況乃江楓夕，和君秋興時。
[頁]卷,冊....[4488]401,12
第83筆
　　　　和樂天別弟後月夜作　元稹
聞君別愛弟，明天照夜寒。秋雁拂檐影，曉琴當砌彈。
悵望天澹澹，因思路漫漫。吟為別弟操，聞者為辛酸。
況我兄弟遠，一身形影單。江波浩無極，但見時歲闌。
[頁]卷,冊....[4488]401,12
第84筆
　　　　和樂天秋題牡丹叢[4488]　元稹
敝宅豔山卉，別來長歎息。吟君晚叢詠，似見摧頹色。
欲識別後容，勤過晚叢側。
[頁]卷,冊....[4489]401,12
第85筆
　　　　春月　元稹
春月雖至明，終有靄靄光。不似秋冬色，逼人寒帶霜。
纖粉澹虛壁，輕煙籠半床。分暉間林影，餘照上虹梁。
病久塵事隔，夜間清興長。擁抱顛倒領，步屣東西廂。
風柳結柔援（一作楥），露梅飄暗香。雪含櫻綻蕊，珠蹙桃綴房。
杳杳有餘思，行行安可忘。四鄰非舊識，無以話中腸。
南有居士儼，默坐調心王。款關一問訊，為我披衣裳。
延我入深竹，暖我於小堂。視身琉璃瑩，諭指芭蕉黃。
復有比丘溢，早傳龍樹方。口中秘丹訣，肘後懸青囊。
錫杖雖獨振，刀圭期共嘗。未知仙近遠，已覺神輕翔。
夜久魂耿耿，月明露蒼蒼。悲哉沈眠士，寧見茲夕良。
[頁]卷,冊....[4489]401,12
第86筆
　　　　月臨花（臨檎花）　元稹
臨風颺颺花，透影朧朧月。巫峽隔波雲，姑峰漏霞雪。
鏡勻嬌面粉，燈泛高籠纈。夜久清露多，啼珠墜還結。
[頁]卷,冊....[4489]401,12
第87筆
　　　　紅芍藥　元稹
芍藥綻紅綃，巴籬織青瑣。繁絲蹙金蕊，高燄當爐火。
翦刻彤雲片，開張赤霞裹。煙輕琉璃葉，風亞珊瑚朵。
受露色低迷，向人嬌婀娜。酡顏醉後泣（一作並），小女妝成坐。
豔豔錦不如，夭夭桃未可。晴霞畏欲散，晚日愁將墮。
結植本為誰，賞心期在我。采之諒多思，幽贈何由果。
[頁]卷,冊....[4489]401,12
第88筆
　　　　送王十一南行[4489]　元稹
夏水漾天末，晚暘依岸（一作映遙）村。風調（一作翻）烏尾勁，眷戀餘芳尊。
解袂方瞬息，征帆已翩翻。江豚涌高浪，楓樹搖去魂。
遠戍宗侶泊，暮煙洲渚昏。離心詎幾許，驟若移寒溫。
此別信非久，胡為坐憂煩。我留石難轉，君泛雲無根。
萬里湖南月，三聲山上猿。從茲耿幽夢，夜夜湘與沅。
[頁]卷,冊....[4490]401,12
第89筆
　　　　三歎　元稹
孤劍鋒刀澀，猶能神彩生。有時雷雨過，暗吼闐闐聲。
主人閟靈寶，畏作升天行。淬礪當陽鐵，刻為干鏌名。
遠求鷿鵜瑩，同用玉匣盛。顏色縱相類，利鈍頗相傾。
雄為光電烻，雌但深泓澄。龍怒有奇變，青蛇終不驚。

仙鳳翠皇死，葳蕤光彩低。非無鴛鸞侶，誓不同樹棲。
飛馳歲云暮，感念雛在泥。顧影不自暖，寄爾蟠桃雞。
馴養豈無愧，類族安得齊。願言成羽翼，奮翅凌丹梯。

天驥失龍偶，三年常夜嘶。哀緣噴風斷，渴且含霜啼。
長恐絕遺類，不復躡雲霓。非無駉駉者，鶴意不在雞。
春來筋骨瘦，弔影心亦迷。自此渥洼種，應生濁水泥。

[頁]卷,冊....[4490]401,12
第90筆
　　　　遣晝　元稹
密竹有清陰，曠懷無塵滓。況乃秋日光，玲瓏曉窗裏。
旬休聊自適，今辰日高起。櫛沐坐前軒，風輕鏡如水。
開卷恣詠謠，望雲間徙倚。新菊媚鮮妍，短萍憐靃靡。
掃除田地靜，摘掇園蔬美。幽玩愜詩流，空堂稱居士。
客來傷寂寞，我念遺煩鄙。心跡兩相忘，誰能驗行止。
[頁]卷,冊....[4490]401,12
第91筆
　　　　冬夜懷李侍御王太祝段丞[4490]　元稹
浩露煙壒盡，月光閑有餘。松篁細陰影，重以簾牖疏。
泛覽星粲粲，輕河悠碧虛。纖雲不成葉，脈脈風絲舒。
丹灶熾東序，燒香羅玉書。飄飄魂神舉，若驂鸞鶴輿。
感念夙昔意，華尚簪與裾。簪裾詎幾許，累創吞鉤魚。
今聞馨香道，一以悟臭帤。悟覺誓不惑，永抱胎仙居。
晝夜欣欣適，安知歲云除。行行二三友，君懷復何如。
[頁]卷,冊....[4491]401,12
第92筆
　　　　西齊小松二首　元稹
松樹短於我，清風亦已多。況乃枝上雪，動搖微月波。
幽姿得閒地，詎感歲蹉跎。但恐廈終構，藉君當奈何。

簇簇枝新黃，纖纖攢素指。柔苙漸依條，短莎還半委。
清風日夜高，凌雲意（一作竟）何已。千歲盤老龍，修鱗自茲始。

[頁]卷,冊....[4491]401,12
第93筆
　　　　周先生　元稹
寥寥空山岑，冷冷風松林。流月垂鱗光，懸泉揚高音。
希夷周先生，燒香調琴心。神力盈三千，誰能還黃金。
[頁]卷,冊....[4491]401,12
第94筆
　　　　遣春十首　元稹
曉月籠雲影，鶯聲餘霧中。暗芳飄露氣，輕寒生柳風。
冉冉一趨府，未為勞我躬。因茲得晨起，但覺情興隆。

久雨憐霽景，偶來堤上行。空濛天色嫩，杳淼江面平。
百草短長出，眾禽高下鳴。春陽各有分，予亦澹無情。

鏡皎碧潭水，微波粗成文。煙光垂碧草，瓊脈散纖雲。
岸柳好陰影，風裾遺垢氛。悠然送春目，八荒誰與群。

低迷籠樹煙，明淨當霞日。陽燄波春空，平湖漫凝（一作疑）溢。
雪鷺遠近飛，渚牙淺深出。江流復浩蕩，相為坐紆鬱。

暄寒深淺春，紅白前後花。顏色詎相讓，生成良有涯。
梅芳勿自早，菊秀勿自賒。各將一時意，終年無再華。

高屋童稚少，春來歸燕多。葺舊良易就，新院亦已羅。
俯憐雛化卵，仰愧鵬無窠。巢棟與巢幕，秋風俱奈[4492]何。

撩亂撲樹蜂，摧殘戀房蕊。風吹雨又頻，安得繁於綺。
酒杯沈易過，世事紛何已。莫倚顏似花，君看歲如水。

繞郭高高冢，半是荊王墓。後嗣熾陽臺，前賢甘蓽路。
善惡徒自分，波流盡東注。胡然不飲酒，坐落桐花樹。

花陰莎草長，藉莎閒自酌。坐看鶯鬥枝，輕花滿尊杓。
葛巾竹稍挂，書卷琴上閣。沽酒過此生，狂歌眼前樂。

梨葉已成陰，柳條紛起絮。波綠紫屏風，螺紅碧籌箸。
三杯面上熱，萬事心中去。我意風散雲，何勞問行處。

[頁]卷,冊....[4493]402,12
第95筆
　　　　表夏十首　元稹
夏風多暖暖，樹木有繁陰。新筍紫長短，早櫻紅淺深。
煙花雲幕重，榴豔朝景侵。華實各自好，詎云芳意沈。

初日滿階前，輕風動簾影。旬時得休浣，高臥閱清景。
僮兒拂巾箱，鴉軋深林井。心到物自閒，何勞遠箕潁。

江瘴炎夏早，蒸騰信難度。今宵好風月，獨此荒庭趣。
露葉傾暗光，流星委餘素。但恐清夜徂，詎悲朝景暮。
[4493]
孟月夏猶淺，奇雲未成峰。度霞紅漠漠，壓浪白溶溶。
玉委有餘潤，飆馳無去蹤。何如捧雲雨，噴毒隨蛟龍。

流芳遞炎景，繁英盡寥落。公署香滿庭，晴霞覆闌藥。
裁紅起高燄，綴綠排新萼。憑此遣幽懷，非言念將謔。

紅絲散芳樹，旋轉光風急。煙泛被籠香，露濃妝面溼。
佳人不在此，恨望階前立。忽厭夏景長，今春行已及。

百舌漸吞聲，黃鶯正嬌小。雲鴻方警夜，籠雞已鳴曉。
當時客自適，運去誰能矯。莫厭夏蟲多，蜩螗定相擾。

翩翩簾外燕，戢戢巢內雛。啖食筋力盡，毛衣成紫襦。
朝來各飛去，雄雌梁上呼。養子將備老，惡兒那勝無。

西山夏雪消，江勢東南瀉。風波高若天，灩澦低於馬。
正被黃牛旋，難期白帝下。我在平地行，翻憂濟川者。

靈均死波後，是節常浴蘭。彩縷碧筠粽，香白玉團。
逝者良自苦，今人反為歡。哀哉徇名士，沒命求所難。

[頁]卷,冊....[4494]402,12
第96筆
　　　　解秋十首　元稹
清晨寒水，動搖襟袖輕。翳翳林上葉，不知秋暗生。
回悲鏡中髮，華白三四莖。豈無滿頭黑，念此衰已[4494]萌。

微霜纔結露，翔鳩初變鷹。無乃天地意，使之行小懲。
鴟鴞誠可惡，蔽日有高鵬。舍大以擒細，我心終不能。

往歲學仙侶，各在無何鄉。同時騖名者，次第鵷鷺行。
而我兩不遂，三十鬢添霜。日暮江上立，蟬鳴楓樹黃。

後伏火猶在，先秋蟬已多。雲色日夜白，驕陽能歲何。
壞隙漏江海，忽微成網羅。勿言時不至，但恐歲蹉跎。

新月纔到地，輕河如泛雲。螢飛高下火，樹影參差文。
露簟有微潤，清香時暗焚。夜閒心寂默，洞庭無垢氛。

霽麗床前影，飄蕭簾外竹。簟涼朝睡重，夢覺茶香熟。
親烹園內葵，憑買家家。釀酒并毓蔬，人來有棋局。

寒竹秋雨重，凌霄晚花落。低回翠玉梢，散亂梔黃萼。
顏色有殊異，風霜無好惡。年年百草芳，畢意同蕭索。

春非我獨春，秋非我獨秋。豈念百草死，但念霜滿頭。
頭白古所同，胡為坐煩憂。茫茫百年內，處身良未休。

西風冷衾簟，展轉布華茵。來者承玉體，去者流芳塵。
適意醜為好，及時疏亦親。衰周仲尼出，無乃為妖[4495]人。

漠漠江面燒，微微楓樹煙。今日復今夕，秋懷方浩然。
況我頭上髮，衰白不待年。我懷有時極，此意何由詮。

[頁]卷,冊....[4496]402,12
第97筆
　　　　遣病十首　元稹
服藥備江瘴，四年方一癘。豈是藥無功，伊予久留滯。
滯留人固薄，瘴久藥難制。去日良已甘，歸途奈無際。

棄置何所任，鄭公憐我病。三十九萬錢，（歲入之大率。）資予養頑暝。
身賤殺何益，恩深報難罄。公其萬千年，世有天之鄭。

憶作孩稚初，健羨成人列。倦學厭日長，嬉遊念佳節。
今來漸諱年，頓與前心別。白日速如飛，佳晨亦騷屑。

昔在痛飲場，憎人病辭醉。病來身怕酒，始悟他人意。
怕酒豈不閑，悲無少年氣。傳語少年兒，杯盤莫迴避。

憶初頭始白，晝夜驚一縷。漸及鬢與鬚，多來不能數。
壯年等閒過，過（上如字，下音戈。）壯年已五。華髮不再青，勞生竟何補。

在家非不病，有病心亦安。起居甥姪扶，藥餌兄嫂看。
今病兄遠路，道遙書信難。寄言嬌小弟，莫作官家官。
[4496]
燕巢官舍內，我爾俱為客。歲晚我獨留，秋深爾安適。
風高翅羽垂，路遠煙波隔。去去玉山岑，人間網羅窄。

簷宇夜來曠，暗知秋已生。臥悲衾簟冷，病覺支體輕。
炎昏豈不倦，時去聊自驚。浩歎終一夕，空堂天欲明。

秋依靜處多，況乃凌晨趣。深竹蟬晝風，翠茸衫曉露。
庭莎病看長，林果閒知數。何以強健時，公門日勞騖。

朝結故鄉念，暮作空堂寢。夢別淚亦流，啼痕暗橫枕。
昔愁憑酒遣，今病安能飲。落盡秋槿花，離人病猶甚。

[頁]卷,冊....[4497]402,12
第98筆
　　　　寒　元稹
江瘴節候暖，臘初梅已殘。夜來北風至，喜見今日寒。
扣冰淺塘水，擁雪深竹闌。復此滿尊醁，但嗟誰與歡。
[頁]卷,冊....[4497]402,12
第99筆
　　　　玉泉道中作　元稹
楚俗物候晚，孟冬纔有霜。早農半華實，夕水含風涼。
遐想雲外寺，峰巒渺相望。松門接官路，泉脈連僧房。
微露上弦月，暗焚初夜香。谷深煙壒淨，山虛鐘磬長。
念此清境遠，復憂塵事妨。行行即前路，勿滯分寸光。
[頁]卷,冊....[4497]402,12
第100筆
　　　　遣病（自此通州後作）[4497]　元稹
自古誰不死，不復記其名。今年京城內，死者老少并。
獨孤纔四十，（秘書少監郁。）仕宦方榮榮。李三三十九，（監察御史顧言）登朝有清聲。
趙昌八十餘，三擁大將旌。為生信異異，之死同冥冥。
其家哭泣愛，一一無異情。其類嗟歎惜，各各無重輕。
萬齡龜菌等，一死天地平。以此方我病，我病何足驚。
借如今日死，亦足了一生。借使到百年，不知何所成。
況我早師佛，屋宅此身形。捨彼復就此，去留何所縈。
前身為過跡，來世即前程。但念行不息，豈憂無路行。
蛻骨龍不死，蛻皮蟬自鳴。胡為神蛻體，此道人不明。
持謝愛朋友，寄之仁弟兄。吟此可達觀，世言何足聽。
[頁]卷,冊....[4498]402,12
第101筆
　　　　感夢（夢故兵部裴尚書相公）　元稹
十月初二日，我行蓬州西。三十里有館，有館名芳溪。
荒郵屋舍壞，新雨田地泥。我病百日餘（一作餘日），肌體顧若刲。
氣填暮不食，早早掩竇圭。陰寒筋骨病，夜久燈火低。
忽然寢成夢，宛見顏如珪。似歎久離別，嗟嗟復悽悽。
問我何病痛，又歎何棲棲。答云痰滯久，與世復相暌。
重云痰小疾，良藥固易（一作宜）擠。前時奉橘丸，攻疾有神功。
何不善和療，豈獨頭有風。（予頃患痰，頭風踰月不差。裴公教服橘皮朴硝丸，數月而愈。今夢中復徵前說，故盡記往復之詞。）殷勤平生事，款曲無不終。
悲歡兩相極，以是半日中。言罷相與行，行行古成裏。
同行復一人，不識誰氏子。逡巡急吏來，呼喚願且止。
馳至相君前，再拜復再起。啟云吏有奉，奉命傳所旨。
事有大驚忙，非君不能理。答云久就閒，不願見勞使。
多謝致勤勤，未敢相唯唯。我因前獻言，此事愚可料。
亂熱由靜消，理繁在知要。君如冬月陽，奔走不必召。
君如銅鏡明，萬物自可照。願君許蒼生，勿復高體調。
相君不我言，顧我再三笑。行行及城戶，黯黯餘日暉。
相君不我言（一作握我手），命我從此歸。不省別時語，[4498]但省涕淋漓。
覺來身體汗，坐臥心骨悲。閃閃燈背壁，膠膠雞去塒。
倦童顛倒寢，我淚縱橫垂。淚垂啼不止，不止啼且聲。
啼聲覺僮僕，僮僕撩亂驚。問我何所苦，問我何所思。
我亦不能語，慘慘即路岐。前經新政縣，今夕復明辰。
寘寘滿心氣，不得說向人。奇哉趙明府，怪我眉不伸。
云有北來僧，住此月與旬。自言辨貴骨，謂若識天真。
談遊費閟景，何不與逡巡。僧來為予語，語及昔所知。
自言有奇中，裴相未相時。讀書靈山寺，住處接園籬。
指言他日貴，晷刻似不移。我聞僧此語，不覺淚歔欷（去聲）。
因言前夕夢，無人一相謂。無乃裴相君，念我胸中氣。
遣師及此言，使我盡前事。僧云彼何親，言下涕不已。
我云知我深，不幸先我死。僧云裴相君，如君恩有幾。
我云滔滔眾，好直者皆是。唯我與白生，感遇同所以。
官學不同時，生小異鄉里。拔我塵土中，使我名字美。
美名何足多，深分從此始（一作治）。吹噓莫我先，頑陋不我鄙。
往往裴相門，終年不曾履。相門多眾流，多譽亦多毀。
如聞風過塵，不動井中水。前時予掾荊，公在期復起。
自從裴公無，吾道甘已矣。白生道亦孤，讒謗銷骨髓。
司馬九江城，無人一言理。為師陳苦言，揮涕滿十指。
未死終報恩，師聽此男子。
[頁]卷,冊....[4499]402,12
第102筆
　　　　和東川李相公慈竹十二韻（次本韻）　元稹
慈竹不外長，密比青瑤華。矛攢有森束，玉粒（一作立）無蹉跎。
纖粉妍膩質，細瓊交翠柯。亭亭霄汗近，靄靄雨露多。
冰碧寒夜聳，簫韶風晝羅。煙含朧朧影，月泛鱗鱗波。
鸞鳳一已顧，燕雀永不過。幽姿媚庭實，顥氣爽（一作陵）天涯。
峻節高轉露，貞筠寒更佳。託身仙壇上，靈物神所呵。
時與天籟合（音閤），日聞陽春歌。應憐孤生者，摧折成病（一作沈，一作臥。）痾。
[頁]卷,冊....[4499]402,12
第103筆
　　　　酬東川李相公十六韻（次用本韻。并啟。）　元稹
　　稹啟，今月十二日，州吏迴。伏受相公書，示知小生所獻和慈竹等詩
　　。關達鑒覽，不蒙罪退，而又賜詩一十韻，并首序一百二十三言。廢
　　名位之常數，比朋友以字之。飾揚涓埃，投擲珠玉。幸甚，幸甚。至
　　於廟議末學，江花陋詞，無不記在雅章，以備光寵，不勝惶駭驚漸之
　　至。昔楚人始交，必有乘車戴笠不忘相揖之誓，誠以為富貴不相忘之
　　難也。況貴賤之隔，不啻于車笠之相懸。而相公投貺珍重，又豈唯一
　　揖之容易哉。稹獨何人，享是嘉惠。輒復牽課拙劣，酬獻所賜，是猶
　　百獸與鳳凰同舞於簫韶之中。各極其歡心耳，又何暇自審其形容之不
　　類哉。慶歲專人封用上獻。死罪，死罪。謹啟。
昔附赤霄羽，葳蕤遊紫垣。鬥班香案上，奏語玉晨尊。
憨直撩忌諱，科儀懲傲頑。自從真籍除，棄置勿復論。
前時共遊者，日夕黃金軒。請帝下巫覡，八荒求我魂。
鸞鳳屢鳴顧，燕雀尚籬藩。徒令霄漢外，往往塵念存。
存念豈虛設，併投瓊與璠。彈珠古所訝，此用何太敦。
鄒律寒氣變，鄭琴祥景奔。靈芝繞身出，左右光彩繁。
碾玉無俗色，蕊珠非世言。重慚前日句，陋若蕕並蓀。
臘月巴地雨，瘴江愁浪翻。因持駭雞寶，一照濁水昏。
[頁]卷,冊....[4500]403,12
第104筆
　　　　酬獨孤二十六送歸通州（此後至和樂天三首，並用本韻。）　元稹
再拜捧兄贈，拜兄珍重言。我有平生志，臨別將具論。
十歲慕倜儻，愛白不愛昏。寧愛寒切烈，不愛暘溫暾。
二十走獵騎，三十遊海門。憎兔跳趯趯，惡鵬黑翻翻。
鼇釣氣方壯，鶻拳心頗尊。下觀輩，一掃冀不存。
名冠壯士籍，功酬明主恩。不然合（音閤）身棄，何況身上痕。
金石有銷爍，胏腑無寒溫。分畫久已定，波濤何足煩。
嘗希蘇門嘯，詎厭巴樹猿。瘴水徒浩浩，浮雲亦軒軒。
長歌莫長歎，飲斛莫飲樽。生為醉鄉客，死作達士魂。
[頁]卷,冊....[4501]403,12
第105筆
　　　　酬劉猛見送　元稹
種花有顏色，異色即為妖。養鳥惡羽翮，剪翮不待高。
非無剪傷者，物性難自逃。百足雖捷捷，商羊亦翹翹。
伊余狷然質，謬入多士朝。任氣有愎戇，容身寡朋曹。
愚狂偶似直，靜僻非敢驕。一為毫髮忤，十載山川遙。
爍鐵不在火，割肌不在刀。險心露山嶽，流語翻波濤。
六尺安敢主，方寸由自調。神劍土不蝕，異布火不燋。
雖無二物姿，庶欲效一毫。未能深蹙蹙，多謝相勞勞。
去去我移馬，遲遲君過橋。雲勢正橫壑，江流初滿槽。（江槽，楚語。）
持此慰遠道。此之為舊交。
[頁]卷,冊....[4501]403,12
第106筆
　　　　酬樂天赴江州路上見寄三首　元稹
昔在京城心，今在吳楚末。千山道路險，萬里音塵闊。
天上參與商，地上胡與越。終天升沈異，滿地網羅設。
心有無眹環，腸有無繩結。有結解不開，有環尋不歇。
山嶽移可盡，江海塞可絕。離恨若空虛，窮年思不徹。
生莫強相同，相同會相別。
[4501]
襄陽大堤繞，我向堤前住。燭隨花豔來，騎送朝雲去。
萬竿高廟竹，三月徐亭樹。我昔憶君時，君今懷我處。
有身有離別，無地無岐路。風塵同古今，人世勞新故。

人亦有相愛，我爾殊眾人。朝朝寧不食，日日願見君。
一日不得見，愁腸坐氛氳。如何遠相失，各作萬里雲。
雲高風苦多，會合難遽因。天上猶有礙，何況地上身。

[頁]卷,冊....[4502]403,12
第107筆
　　　　郵竹　元稹
庭有蕭蕭竹，門有闐闐騎。囂靜本殊途，因依偶同寄。
亭亭乍干雲，嫋嫋亦垂地。人有異我心，我無異人意。
[頁]卷,冊....[4502]403,12
第108筆
　　　　落月　元稹
落月沈餘影，陰渠流暗光。蚊聲靄窗戶，螢火繞屋梁。
飛幌翠雲薄，新荷清露香。不吟復不寐，竟夕池水傍。
[頁]卷,冊....[4502]403,12
第109筆
　　　　高荷　元稹
種藕百餘根，高荷纔四葉。颭閃碧雲扇，團圓青玉疊。
亭亭自舉，鼎鼎難藏。不學著水荃，一生長怗怗。
[頁]卷,冊....[4502]403,12
第110筆
　　　　和裴校書鷺鷥飛　元稹
鷺鷥鷺鷥何遽飛，鴉驚雀噪難久依。清江見底草（一作華）堂在，一點白光終不歸。
[頁]卷,冊....[4502]403,12
第111筆
　　　　夜池[4502]　元稹
荷葉團圓莖削削，綠萍面上紅衣落。滿池明月思啼　，高屋無人風張（去聲）幕。
[頁]卷,冊....[4503]403,12
第112筆
　　　　酬楊司業十二兄早秋述情見寄（今春與楊兄會於馮翊，數日而別，此詩同州作。）　元稹
白髮故人少，相逢意彌遠。往事共銷沈，前期各衰晚。
昨來遇彌苦，已復雲離巘。秋草古膠庠，寒沙廢宮苑。
知心豈忘鮑，詠懷難和阮。壯志日蕭條，那能競朝幰。
[頁]卷,冊....[4503]403,12
第113筆
　　　　代杭人作使君一朝去二首　元稹
使君一朝去，遣愛在人口。惠化境內春，才名天下首。
為問龔黃輩，兼能作詩否。

使君一朝去，斷腸如剉檗。無復見冰壺，唯應鏤金石。
自此一州人，生男盡名白。

[頁]卷,冊....[4503]403,12
第114筆
　　　　長慶曆　元稹
年曆復年曆，卷盡悲且惜。曆日何足悲，但悲年運易。
年年豈無歎，此歎何唧唧。所歎別此年，永無長慶曆。
[頁]卷,冊....[4503]403,12
第115筆
　　　　順宗至德大聖大安孝皇帝挽歌詞三首（左拾遺時作）　元稹
不改延洪祚，因成揖讓朝。謳歌同戴啟，遏密共思堯。
雨露施恩廣，梯航會葬遙。號弓那獨切，曾感昔年招。

前春文祖廟，大舜嗣堯登。及此踰年感，還因是月崩。
壽緣追孝促，業在繼明興。儉詔同今古，山川繞灞陵。

七月悲風起，淒涼萬國人。羽儀經巷內，轀輅轉城闉。
暝色依陵早，秋聲入輅新。自嗟同草木，不識永貞[4503]春。

[頁]卷,冊....[4503]403,12
第116筆
　　　　憲宗章武孝皇帝挽歌詞三首（膳部員外時作）　元稹
國付重離後，身隨十聖仙。北辰移帝座，西日到虞泉。
方丈言虛設，華胥事眇然。觸鱗曾在宥，偏哭墮髯前。

天寶遺餘事，元和盛聖功。二凶梟帳下，三叛斬都中。（楊惠琳，李師道傳首京師。劉闢、李錡、吳元濟腰斬都市。）
始服沙陀虜，方吞邏逤戎。（沙陀、突厥。自元和初，始通中國。）狼星如要射，猶有鼎湖弓。

月落禁垣西，星攢曉仗齊。風傳宮漏苦，雲拂羽儀低。
路隘車千兩，橋危馬萬蹄。共嗟封石檢，不為報功泥。

[頁]卷,冊....[4504]403,12
第117筆
　　　　恭王故太妃挽歌詞二首（校書郎時作）　元稹
燕姞貽天夢，梁王盡孝思。雖從魏詔葬，得用漢藩（一作官）儀。
曙月殘光斂，寒簫度曲遲。平生奉恩地，哀挽欲何之。

文衛羅新壙，仙娥掩暝山。雪雲埋隴合，簫鼓望城還。
寒樹風難靜，霜郊夜更閒。哀榮深孝嗣，儀表在河間。

[頁]卷,冊....[4504]403,12
第118筆
　　　　哭呂衡州六首　元稹
氣敵三人傑，交深一紙書。我投冰瑩眼，君報水憐魚。
髀股惟夸瘦，膏肓豈暇除。傷心死諸葛，憂道不憂餘。
[4504]
望有經綸釣，虔收宰相刀。江文駕風遠，雲貌接天高。
國待球琳器，家藏虎豹韜。盡將千載寶，埋入五原蒿。

白馬雙旌隊，青山八陣圖。請纓期擊虜，枕草誓捐軀。
勢激三千壯，年應四十無。遙聞不瞑目，非是不憐吳。

雕鶚生難敵，沉檀死更香。兒童喧巷市，羸老哭碑堂。
雁起沙汀闇，雲連海氣黃。祝融峰上月，幾照北人喪。

迴雁峰前雁，春迴盡卻迴。聯行四人去，同葬一人來。
鐃吹臨江返，城池隔霧開。滿船深夜哭，風棹楚猿哀。

杜預春秋癖，揚雄著述精。在時兼不語，終古定歸名。
耒水波文細，湘江竹葉輕。平生思風月，潛寐若為情。

[頁]卷,冊....[4505]403,12
第119筆
　　　　僧如展及韋載同遊碧澗寺各賦詩予落句云他生莫忘靈山座滿壁人名後會稀展共吟他生之句因話釋氏緣會所以莫不悽然久之不十日而展公長逝驚悼反覆則他生豈有兆耶其間展公仍賦黃字五十韻飛札相示予方屬和未畢自此不復撰成徒以四韻為識　元稹
重吟前日他生句，豈料踰旬便隔生。會擬一來身塔下，無因共繞寺廊竹。
紫毫飛札看猶溼，黃字新詩和未成。縱使得如羊叔子，不聞兼記舊交情。
[頁]卷,冊....[4505]403,12
第120筆
　　　　公安縣遠安寺水亭見展公題壁漂然淚流因書四韻　元稹
碧澗去年會，與師三兩人。今來見題壁，師已是前身。
芰葉迎僧夏，楊花度俗春。空將數行淚，灑遍塔中塵。
[頁]卷,冊....[4506]403,12
第121筆
　　　　寒食日毛空路示侄晦及從簡　元稹
我昔孩提從我兄，我今衰白爾初成。分明寄取原頭路，百世長須此路行。（寄取一作記取。）
[頁]卷,冊....[4506]403,12
第122筆
　　　　別孫村老人（寒食日）　元稹
年年漸覺老人稀，欲別孫翁淚滿衣。未死不知何處去，此身終向此原歸。
[頁]卷,冊....[4506]403,12
第123筆
　　　　和樂天劉家花　元稹
閒坊靜曲同消日，淚草傷花不為春。遍問舊交零落盡，十人纔有兩三人。
[頁]卷,冊....[4506]403,12
第124筆
　　　　褒城驛二首　元稹
容州詩句在褒城，幾度經過眼暫明。今日重看滿衫淚，可憐名字已前生。

憶昔萬株梨映竹，遇逢黃令醉殘春。梨枯竹盡黃令死，今日再（一作載）來衰病身。

[頁]卷,冊....[4506]403,12
第125筆
　　　　和樂天夢亡友劉太白同遊二首　元稹
君詩昨日到通州，萬里知君一夢劉。閒坐思量小來事，祗應元是夢中遊。

老來東郡復西州，行處生塵為喪劉。縱使劉君魂魄在，也應至死不同遊。

[頁]卷,冊....[4506]403,12
第126筆
　　　　酬樂天見憶兼傷仲遠[4506]　元稹
死別重泉閟，生離萬里賒。瘴侵新病骨，夢到故人家。
遙淚陳根草，閒收落地花。庾公樓悵望，巴子國生涯。
何任天然曲，江隨峽勢斜。與君皆直戇，須分老泥（一作長）沙。
[頁]卷,冊....[4507]403,12
第127筆
　　　　與樂天同葬杓直　元稹
元伯來相葬，山濤誓撫孤。不知他日事，兼得似君無。
[頁]卷,冊....[4507]403,12
第128筆
　　　　夜閒（此後並悼亡）　元稹
感極都無夢，魂銷轉易驚。風簾半鉤落，秋月滿床明。
悵望臨階坐，沈吟遶樹行。孤琴在幽匣，時迸斷弦聲。
[頁]卷,冊....[4508]404,12
第129筆
　　　　感小株夜合　元稹
纖幹未盈把，高條纔過眉。不禁風苦動，偏受露先萎。
不分秋同盡，深嗟小便衰。傷心落殘葉，猶識合昏期。
[頁]卷,冊....[4508]404,12
第130筆
　　　　醉醒　元稹
積善坊中前度飲，謝家諸婢笑扶行。今宵還似當時醉，半夜覺來聞哭聲。
[頁]卷,冊....[4508]404,12
第131筆
　　　　追昔遊　元稹
謝傳堂前音樂和，狗兒吹笛膽娘歌。花園欲盛千場飲，水閣初成百度過。
醉摘櫻桃投小玉，懶梳叢鬢舞曹婆。再來門館唯相弔，風落秋池紅葉多。
[頁]卷,冊....[4508]404,12
第132筆
　　　　空屋題（十月十四日夜）[4508]　元稹
朝從空屋裏，騎馬入空臺。盡日推閒事，還歸空屋來。
月明穿暗隙，燈燼落殘灰。更想咸陽道，魂車昨夜回。
[頁]卷,冊....[4509]404,12
第133筆
　　　　初寒夜寄盧子蒙　元稹
月是陰秋鏡，寒為寂寞資。輕寒酒醒後，斜月枕前時。
倚壁思閒事，回燈檢舊詩。聞君亦同病，終夜遠相悲。
[頁]卷,冊....[4509]404,12
第134筆
　　　　城外回謝子蒙見諭　元稹
十里撫柩別，一身騎馬回。寒煙半堂影，爐火滿庭灰。
稚女憑人問，病夫空自哀。潘安寄新詠，仍是夜深來。
[頁]卷,冊....[4509]404,12
第135筆
　　　　諭子蒙　元稹
撫稚君休感，無兒我不傷。片雲離岫遠，雙燕念巢忙。
大壑誰非水，華星各自光。但令長有酒，何必謝家莊。
[頁]卷,冊....[4509]404,12
第136筆
　　　　遣悲懷三首　元稹
謝公最小偏憐女，嫁與黔婁百事乖。顧我無衣搜畫篋，泥他沽酒拔金釵。
野蔬充膳甘長藿，落葉添薪仰古槐。今日俸錢過十萬，與君營奠復營齊。（畫篋一作藎篋。）

昔日戲言身後意，今朝皆到眼前來。衣裳已施行看盡，針線猶存未忍開。
尚想舊情憐婢僕，也曾因夢送錢財。誠知此恨人人有，貧賤夫妻百事哀。
[4509]
閒坐悲君亦自悲，百年都是及多時。鄧攸無子尋知命，潘岳悼亡猶費詞。
同穴窅冥何所望，他生緣會更難期。唯將終夜長開眼，報答平生未展眉。
[頁]卷,冊....[4510]404,12
第137筆
　　　　旅眠　元稹
內外都無隔，帷屏不復張。夜眠兼客坐，同在火爐床。
[頁]卷,冊....[4510]404,12
第138筆
　　　　除夜　元稹
憶昔歲除夜，見君花燭前。今宵祝文上，重疊敘新年。
閒處低聲哭，空堂背月眠。傷心小兒女，撩亂火堆邊。
[頁]卷,冊....[4510]404,12
第139筆
　　　　感夢　元稹
行吟坐歎知何極，影絕魂銷動隔年。今夜商山館中夢，分明同在後堂前。
[頁]卷,冊....[4510]404,12
第140筆
　　　　合衣寢　元稹
良夕背燈坐，方成合衣寢。酒醉夜未闌，幾回顛倒枕。
[頁]卷,冊....[4510]404,12
第141筆
　　　　竹簟　元稹
竹簟襯重茵，未忍都令卷。憶昨初來日，看君自施展。
[頁]卷,冊....[4510]404,12
第142筆
　　　　聽庾及之彈烏夜啼引　元稹
君彈烏夜啼，我傳樂府解（去聲）古題。良人在獄妻在閨，官家欲赦烏報妻。
烏前再拜淚如雨，烏作哀聲妻暗語。後人寫出烏啼引，吳調哀弦聲楚楚。
四五年前作拾遺，諫書不密丞相知。謫官詔下吏驅譴，身作囚拘[4510]妻在遠。
歸來相見淚如珠，唯說閒宵長拜烏。君來到舍是烏力，妝點烏盤邀女巫。
今君為我千萬彈，烏啼啄啄淚瀾瀾。感君此曲有深意，昨日烏啼桐葉墜。
當時為我賽烏人，死葬咸陽原上地。
[頁]卷,冊....[4511]404,12
第143筆
　　　　夢井　元稹
夢上高高原，原上有深井。登高意枯渴，願見深泉冷。
裴回遶井顧，自照泉中影。沉浮落井瓶，井上無懸綆。
念此瓶欲沈，荒忙為求請。遍入原上村，村空犬仍猛。
還來遶井哭，哭聲通復哽。哽噎夢忽驚，覺來房舍靜。
燈焰碧朧朧，淚光疑冏冏。鍾聲夜方半，坐臥心難整。
忽憶咸陽原，荒田萬餘頃。土厚壙亦深，埋魂在深埂。
埂深安可越，魂通有時逞。今宵泉下人，化作瓶相憬。
感此涕汍瀾，汍瀾涕霑領。所傷覺夢間，便覺死生境。
豈無同穴期，生期諒綿永。又恐前後魂，安能兩知省。
尋環意無極，坐見天將。吟此夢井詩，春朝好光景。
[頁]卷,冊....[4511]404,12
第144筆
　　　　江陵三夢　元稹
平生每相夢，不省兩相知。況乃幽明隔，夢魂徒爾為。
情知夢無益，非夢見何期。今夕亦何夕，夢君相見時。
依稀舊妝服，晻淡昔容儀。不道間生死，但言將別離。
分張碎針線，疊故屏幃。撫稚再三囑，淚珠千萬垂。
囑云唯此女，自歎總無兒。尚念嬌且騃，未禁寒與肌。
君復不喜事，奉身猶脫遺。況有官縛束，安能長顧私。
他人生間別，婢僕多謾欺。君在或有托，出門當付誰。
言罷泣幽噎，我亦涕淋漓。驚悲忽然寤，坐臥若狂癡。
月影半床黑，蟲聲幽草移。心魂生次第，覺夢久自疑。
寂默深想像，淚下如流澌。百年永已訣，一夢何太悲。
悲君所嬌女，棄置不我隨。長安遠於日，山川雲間之。
縱我生羽翼，網羅生縶維。今宵淚零[4511]落，半為生別滋。
感君下泉魄，動我臨川思。一水不可越，黃泉況無涯。
此懷何由極，此夢何由追。坐見天欲曙，江風吟樹枝。

古原三丈穴，深葬一枝瓊。崩剝山門壞，煙綿墳草生。
久依荒隴坐，卻望遠村行。驚覺滿床月，風波江上聲。

君骨久為土，我心長似灰。百年何處盡，三夜夢中來。
逝水良已矣，行雲安在哉。坐看朝日出，眾鳥雙裴回。

[頁]卷,冊....[4512]404,12
第145筆
　　　　張舊蚊幬　元稹
踰年間生死，千里曠南北。家居無見期，況乃異鄉國。
破盡裁縫衣，忘收遺翰墨。獨有纈紗幬，憑人遠攜得。
施張合歡榻，展卷雙鴛翼。已矣長空虛，依然舊顏色。
裴回將就寢，徙倚情何極。昔透香田田，今無魂惻惻。
隙穿斜月照，燈背空床黑。達理強開懷，夢啼還過臆。
平生貧寡歡，夭枉勞苦憶。我亦距幾時，胡為自摧逼。
燭蛾焰中舞，繭蠶叢上織。燋爛各自求，他人顧何力。
多離因苟合，惡影當務息。往事勿復言，將來幸前識。
[頁]卷,冊....[4512]404,12
第146筆
　　　　獨夜傷懷贈呈張侍御（張生近喪妻）　元稹
燼火孤星滅，殘燈寸焰明。竹風吹面冷，簷雪墜階聲。
寡鶴連天叫，寒雛徹夜驚。祗應張侍御，潛會我心情。
[頁]卷,冊....[4512]404,12
第147筆
　　　　六年春遣懷八首[4512]　元稹
傷禽我是籠中鶴，沈劍君為泉下龍。重纊猶存孤枕在，春衫無復舊裁縫。

檢得舊書三四紙，高低闊狹粗（一作但）成行。自言併食尋高事，唯念山深驛路長。

公無渡河音響絕，已隔前春復去秋。今日閒窗拂塵土，殘弦猶迸鈿（一作細）箜篌。

婢僕曬君餘服用，嬌癡稚女遶床行。玉梳鈿朵香膠解，盡日風吹玳瑁箏。

伴客銷愁長日飲，偶然乘興便醺醺。怪來醒後傍人泣，醉裏時時錯問君。

我隨楚澤波中梗（一作水），君作咸陽泉下泥。百事無心值寒食，身將稚女帳前啼。

童稚癡狂撩亂走，繡毬花仗滿堂前。病身一到繸帷下，還向臨階背日眠。

小於潘岳頭先白，學取莊周淚莫多。止竟悲君須自省，川流前後各風波。

[頁]卷,冊....[4513]404,12
第148筆
　　　　答友封見贈　元稹
荀令香銷潘簟空，悼亡詩滿舊屏風。扶床小女君先識，應為些些似外翁。
[頁]卷,冊....[4513]404,12
第149筆
　　　　夢成之　元稹
燭暗船風獨夢驚，夢君頻問向南行。覺來不語到明坐，一夜洞庭湖水聲。
[頁]卷,冊....[4513]404,12
第150筆
　　　　哭小女降真　元稹
雨點輕漚風復驚，偶來何事去何情。浮生未到無生地，暫到人間又一生。
[頁]卷,冊....[4513]404,12
第151筆
　　　　哭女樊　元稹
秋天淨綠月分明，何事巴猿不賸鳴。應是一聲腸斷去，不容啼到第三聲。
[頁]卷,冊....[4513]404,12
第152筆
　　　　哭女樊四十韻（虢州長史時作）　元稹
逝者何由見，中人未達情。馬無生角望，猿有斷腸鳴。
去伴投遐徼，來隨夢險程。四年巴養育，萬里硤回縈。
病是他鄉染，魂應遠處驚。山魈邪亂（一作去）逼，沙虱毒潛嬰。
母約（一作幼）看寧辨，余慵療不精。欲尋方次第，俄值疾充盈。
燈火徒相守，香花祇浪擎。蓮初開月梵，蕣已落朝榮。
魄散雲（一作魂）將盡，形全玉尚瑩。空垂兩行血，深送一枝瓊。
秘祝休巫覡，安眠放使令。舊衣和篋施，殘藥滿甌傾。
乳媼閒於社，醫僧婗（一作愧）似酲。憫渠身覺賸，（一作深覺瘠。賸，一作瘠。）訝佛力難爭。
騎竹癡猶子，牽車小外甥。等長（一作閒）迷過影，遙戲誤啼聲。
涴紙傷餘畫，扶床念試行。獨留呵面鏡，誰弄倚牆箏。
憶昨工言語，憐初妙長成。撩風妒（一作拓）鸚舌，凌露（一作霜）觸蘭英。
翠鳳輿真女，紅蕖捧化生。祇憂嫌五濁，終恐向三清。
宿惡諸葷味，懸知眾物名。（生而不食葷血。虎豹狨猿等皮毛，盡惡斥之。巴南所無之物，及北而默識其名者數輩。）環從枯樹得，經認寶函盛。
慍怒偏憎數，分張雅愛平。最憐（一作矜）貪栗妹，頻救懶書兄。
為占嬌饒分，良多眷戀誠。別常回面泣，歸定出門迎。
解怪還家晚，長將遠信呈。說人偷罪過，要我抱縱橫。
騰蹋遊江舫，攀緣看樂棚。和蠻歌字拗，學妓舞腰輕。
迢遞離荒服，提（一作持）攜到近京。未容誇伎倆，唯恨枉聰明。
往緒心千結，新絲鬢百莖。暗窗風報曉，秋幌雨聞更。
敗槿蕭疏館，衰楊破壞城。此中臨老淚，仍自哭孩嬰。
[頁]卷,冊....[4514]404,12
第153筆
　　　　哭子十首（翰林學士時作）　元稹
維鵜受刺因吾過，得馬生災念爾冤。獨在中庭倚閒樹，亂蟬嘶噪欲黃昏。

纔能辨別東西位，未解分明管帶身。自食自眠猶未得，九重泉路託（一作記）何人。
[4514]
爾母溺情連夜哭，我身因事有時悲。鍾聲欲絕東方動，便是尋常上學時。

蓮花上品生真界，兜率天中離世途。彼此業緣多障礙，不知還得見兒無。

節量梨栗愁生疾，教示詩書望早成。鞭扑校多憐校少，又緣遺恨哭三聲。

深嗟爾更無兄弟，自歎予應絕子孫。寂寞講堂基址在，何人車馬入高門。

往年鬢已同潘岳，垂老年教作鄧攸。煩惱數中除一事，自茲無復子孫憂。（年教一作天教。）

長年苦境知何限，豈得因兒獨喪明。消遣又來緣爾母，夜深和淚有經聲。（又一作不。）

烏生八子今無七，猿叫三聲月正孤。寂寞空堂天欲曙，拂簾雙燕引新雛。

頻頻子落長江水，夜夜巢邊舊處棲。若是愁腸終不斷，一年添得一聲啼。

[頁]卷,冊....[4515]404,12
第154筆
　　　　感逝（浙東）　元稹
頭白夫妻分無子，誰令蘭夢感衰翁。三聲啼婦臥床上，一寸斷腸埋土中。
蜩甲暗枯秋葉墜，燕雛新去夜巢空。情知此恨人皆有，應與暮年心不同。
[頁]卷,冊....[4515]404,12
第155筆
　　　　妻滿月日相唁　元稹
十月辛勤一月悲，今朝相見淚淋漓。狂風落盡莫惆悵，猶勝因花壓折枝。
[頁]卷,冊....[4515]404,12
第156筆
　　　　代曲江老人百韻（年十六時作）　元稹
何事花前泣，曾逢舊日春。先皇初在鎬，賤子正遊秦。
撥亂干戈後，經文禮樂辰。徽章懸象魏，貔虎畫騏驎。
光武休言戰，唐堯念睦姻。琳瑯鋪柱礎，葛藟茂河漘。
尚齒惇耆艾，搜材拔積薪。裴王持藻鏡，姚宋斡陶鈞。
內史稱張敞，蒼生借冠恂。名卿唯講德，命士恥憂貧。
杞梓無遺用，芻蕘不忘詢。懸金收逸驥，鼓瑟薦嘉賓。
羽翼皆隨鳳，圭璋（一作瑜璉）肯雜（一作稱）。班行容濟濟，文質道彬彬。
百度依皇極，千門闢紫宸。措（一作理）刑非苟簡，稽古蹈因循。
書謬偏求伏，詩亡遠聽申。雄推（一作繼登）三虎賈，群擢八龍荀。
海外恩方洽，寰中教不泯。儒林精閫奧，流品重清淳。（一作儒林一同異，冠履盡清淳。）
天淨三光麗，時和四序均。卑官休力役，蠲賦免（一作賤職少）艱辛。
蠻貊同車軌，鄉原盡里仁。帝途高蕩蕩，風俗厚誾誾（一作忳忳）。
暇（一作秋）日耕耘足，豐年雨露頻。戌煙生不見，村豎老猶純。
耒耜勤千畝，牲牢奉六禋。南郊禮天地，東野闢原畇。
校獵求初吉，先農卜上寅。萬方來合雜，五色瑞輪囷。
池禦呈朱雁，壇場得白麟。酹金光照耀，奠璧綵磷玢。
掉蕩雲門發，蹁躚鷺羽振。集靈撞玉磬，和鼓奏金鱒。
建崇牙盛，銜鐘獸目嗔。總干形屹崒，戛敔背嶙峋。
文物千官會，夷音九部陳。魚龍華外戲，歌舞洛中嬪。
佳節修酺禮，非時宴侍臣。梨園明月夜，花萼豔陽晨。
李杜[4516]詩篇敵，蘇張筆力勻。樂章輕鮑照，碑板笑顏竣。
泰嶽陪封禪，汾陰頌鬼神。星移逐西顧，風暖助東巡。
浴德留湯谷，蒐畋過渭濱。沸天雷殷殷，匝地轂轔轔。
沃土心逾熾，豪家禮漸湮。老農羞荷鍤，貪賈學垂紳。
曲藝爭工巧，雕機變組紃。青鳧連不解，紅粟朽相因。
山澤長孳貨，梯航競獻珍。翠毛開越巂，龍眼弊（一作敝）甌閩。
玉饌薪然蠟，椒房燭用銀。銅山供橫賜，金屋貯宜嚬。
班女恩移趙，思王賦感甄。輝光隨顧步，生死屬搖脣。
世族功勳久，王姬寵愛親。街衢連甲第，冠蓋擁朱輪。
大道垂珠箔，當壚踏錦茵。軒車隘南陌，鐘磬滿西鄰。
出入張公子，驕奢石季倫。雞場潛介羽，馬埒並揚塵。
韜袖夸狐腋，弓弦尚鹿。紫絛牽白犬，繡被（一作錦韉覆）花駰。
箭倒南山虎，鷹擒東郭。翻身迎過雁，劈肘（一作坐射）取迴鶉。
竟蓄朱公產，爭藏邴氏緡。橋桃矜馬鶩，倚頓數牛犉（一作金銀）。
齏鬥冬中韭，羹憐遠處蓴。萬錢纔下箸，五酘（一作）未稱醇。
曲水閒銷（一作流觴）日，倡樓（一作優）醉度旬。探丸依郭解，投轄伴陳遵。
共謂長之（一作安）泰，那知遽構屯。姦心興桀黠，凶醜比頑囂。
斗柄侵妖彗，天泉化逆鱗。背（一作貸）恩欺（一作歎）乃祖，連禍及吾民。
猰貐當前路，鯨鯢得要津。王師纔（一作方）業業，暴卒已。
雜虜同謀夏，宗周暫去豳。陵園深暮景，霜露下秋旻。
鳳闕悲巢鵩，鵷行亂野。華林荒茂草，寒竹碎貞筠。
村落空垣壞，城隍舊井堙。破船沉古渡，戰鬼聚陰燐。
振臂誰相應，攢眉獨不伸。毀容懷赤紱，混跡戴黃巾。
木梗隨波蕩，桃源斅隱淪。弟兄書信斷，鷗鷺往來馴。
忽遇山光澈，遙瞻海氣真。秘圖推廢〔主〕（王），後聖合經綸。
野杏渾休植，幽蘭不復紉。但驚心憤憤，誰戀水粼粼。
盡室離深洞，輕橈盪小。殷勤題白石，悵望出青蘋。
夢寐平生在，經過處所新。阮郎迷里巷，遼鶴記城闉。
虛過休明代，旋為朽病身。勞生常矻矻，語舊苦諄諄。
晚歲多衰柳，先秋愧大椿。眼前年少客，無復[4517]昔時人。
[頁]卷,冊....[4518]405,12
第157筆
　　　　開元觀閒居酬吳士矩侍御三十韻（中有問行藏求藥物之句，十八時作。）　元稹
靜習狂心盡，幽居道氣添。神編啟黃簡，秘籙捧朱籤。
爛熳煙霞駐，優游歲序淹。登壇擁旄節，趨殿禮胡髯。（殿有明皇真容。）
醮起彤庭燭，香開白玉奩。結盟金劍重，斬魅寶刀銛。
禹步星綱動，焚符灶鬼詹。冥搜呼直使，章奏役飛廉。
仙籍聊憑檢，浮名復為占。赤誠祈皓鶴，綠髮代青縑。
虛室常懷素，玄關屢引枯。貂蟬徒自寵，鷗鷺不相嫌。
始悟身為患，唯欣祿未恬（一作沾）。龜龍戀淮海，雞犬傍閭閻。
松笠新偏翠，山峰遠更尖。簫聲吟茂竹，虹影逗虛簷。
初日先通牖，輕颸每透簾。露盤朝滴滴，鉤月夜纖纖。
已得餐霞味，應嗤食蓼甜。工琴閒度晝，耽酒醉銷炎。
幾案隨宜設，詩書逐便拈。灌園多抱甕，刈藿乍腰鐮。
野鳥終難縶，鷦鷯本易厭。風高雲遠逝，波駭鯉深潛。
邸第過從隔，蓬壺夢寐瞻。所希顏頗練，誰恨突無黔。
思拙慚圭璧，詞煩雜米鹽。諭錐言太小，求藥意何謙。（本句有永慚沾藥犬，多謝出囊錐。）
語默君休問，行藏我詎兼。狂歌終此曲，情盡口長箝。
[頁]卷,冊....[4518]405,12
第158筆
　　　　病減逢春期白二十二辛大不至十韻（校書郎時作）　元稹
病與窮陰退，春從血氣生。寒膚漸舒展，陽脈乍虛盈。
就日臨階坐，扶床履地行。問人知面瘦，祝鳥願身輕。
風暖牽詩興，時新變賣聲。飢饞看藥忌，閒悶點書名。
舊雪依深竹，微和動早萌。推遷悲往事，疏數辨交情。
琴待嵇中散，杯思阮步兵。世間除卻病，何者不營營。
[頁]卷,冊....[4518]405,12
第159筆
　　　　黃明府詩（并序）　元稹
　　小年曾於解縣連月飲酒，予常為觥錄事。曾於竇少府廳中，有一人後
　　至。頻犯語令，連飛十二觥。不勝其困，逃席而去。醒後問人，前虞
　　鄉黃丞也。此後絕不復知，元和四年三月。予奉使東川，十六日至褒
　　城東數里。遙望驛亭，前有大池，樓榭甚盛。逡巡，有黃明府見迎。
　　瞻其形容，髣髴似識，問其前銜，即曩時之（時一作日，無之字。）
　　逃席黃丞也。說向前事，黃生惘然而寤。因饋酒一槽，艤舟請予同載
　　。予不免（一作違）其意，與之盡歡。遍問座隅山川，則曰。又褒次
　　其右，（紀事作遍問褒揚山水，則褒姒所奔之城在其左，諸葛所征之
　　路在其右。）感今懷古，作黃明府詩云。
少年曾痛飲，黃令苦飛觥。席上當時走，馬前今日迎。
依稀迷姓氏，積漸識平生。故友身皆遠，他鄉眼暫明。
便邀連榻坐，兼共榜船行。酒思臨風亂，霜稜掃（一作拂）地平。
不堪深淺酌，貪愴古今情。邐迤七盤路，坡緻數丈城。
花疑褒女笑，棧想武侯征。一種埋幽石，老閑（紀事作空聞）千載名。
[頁]卷,冊....[4519]405,12
第160筆
　　　　酬翰林白學士代書一百韻（并序，此後江陵時作。）　元稹
　　玄元氏之下元日，會予家居至，枉樂天代書詩一百韻。鴻洞卓犖。令
　　人興起心情。且置別書，美予前和七章。章次用本韻。韻同意殊，謂
　　為工巧。前古韻耳，不足難之，今復次排百韻，以答懷思之貺云。
昔歲俱充賦，同年遇有司。八人稱迥拔，兩郡濫相知。（同年八人，樂天拔萃登科。予平判入等。）
逸驥初翻步，鷹暫脫羈。遠途憂地窄，高視覺天卑。
並入紅蘭署，偏親白玉規。近朱憐冉冉，伐木願偲偲。
魚魯非難識，鉛黃自懶持。心輕馬融帳，謀奪子房帷。
秀發幽巖電，清澄隘岸陂。九霄排直上，萬里整前期。
勇贈棲鸞句，慚當古井詩。（予贈樂天詩云，皎彼鸞鳳姿，樂天贈予詩云，無波古井水。）多聞全受益，擇善頗相師。
脫俗殊常調，潛工大有為。遠醇憑酎酒，運智託圍棋。
情會招車胤，間行覓戴逵。僧餐月燈閣，醵宴劫灰池。（予與樂天、杓直、拒非輩。多[4519]於月燈閣閒遊，又嘗與秘省同官醵宴昆明池。）
勝概爭先到，篇章競出奇。輪贏論破的，點竄肯容絲。
山岫當街翠，牆花拂面枝。（昔予賦詩云，為見牆頭拂面花。時唯樂天知此。）鶯聲愛嬌小，燕翼玩逶迤。
轡為逢車緩，鞭緣趁伴施。密攜長上樂，偷宿靜坊姬。
僻性慵朝起，新晴助晚嬉。相歡常滿目，別處鮮開眉。
翰墨題名盡，光陰聽話移。（樂天每與予游從。無不書名屋壁，又嘗於新昌宅。說一枝花話，自寅至巳。猶未畢詞也。）綠袍因醉典，烏帽逆風遺。
暗插輕籌箸，仍提小屈卮。（予有席箕草籌著小盞酒胡之輩。當時嘗在書囊，以供飲備。）本絃才一舉，下口已三遲。
逃席衝門出，歸倡借（去聲）馬騎。狂歌繁節亂，醉舞半衫垂。
散漫紛長薄，邀遮守隘岐。幾遭朝士笑，兼任巷童隨。
苟務形骸達，渾將性命〔推〕（摧）。何曾愛官序，不省計家資。
忽悟成虛擲，翻然歎未宜。使回耽樂事，堅赴策賢時。
寢食都忘倦，園廬遂絕闚。勞神甘慼慼，攻短過孜孜。
葉怯穿楊箭，囊藏透穎錐。超遙望雲雨，擺落占泉坻。
略削荒涼苑，搜求激直詞。那能作牛後，更擬助洪基。（舊說，制策皆以惡訐取容為美。予與樂天，指病危言。不顧成敗，意在決求高等。初就業時，今裴相公戒予。慎勿以策苑為美，予深佩其言。然而怪其多大擬取，有可取。遂切求潛覽，功及累月。無所獲，先是穆員、盧景亮同年應制
　。俱以詞直見黜，予求獲其策。皆手自寫之，置在筐篋。樂天、損之輩，常詛予篋中有不第之祥。而又哂予決求高第之僭也。）
唱第聽雞集，趨朝忘馬疲。內人輿御案，朝景麗神旗。
首被呼名姓，多慚冠等衰。千官容眷盼，五色照離披。
鵷侶從茲洽，鷗情轉自縻。分張殊品命，中外卻驅馳。
出入稱金籍，東西侍碧墀。鬥班雲洶湧，開扇雉參差。
切愧尋常質，親瞻咫尺姿。日輪光照耀，龍服瑞葳蕤。
誓欲通愚謇，生憎效喔咿。佞存真妾婦，諫死是男兒。
便殿承偏召，權臣懼撓私。廟堂雖稷契，城社有狐狸。
似錦言應巧，如弦數易欺。敢嗟身暫黜，所恨政無毗。（予元和元年任拾遺八十三日。延英對，九月十三貶授河南尉。）
謬辱良由此，昇騰亦在斯。再令陪憲禁，依[4520]舊履阽危。
使蜀常綿遠，分臺更嶮巇。匿姦勞發掘，破黨惡持疑。
斧刃迎皆碎，盤牙老未萎。乍能還帝笏，詎忍折（音浙）吾支。
虎尾元來險，圭文卻類疵。浮榮齊壤芥，閒氣詠江蘺。
闕下殷勤拜，樽前嘯傲辭。飄沈委蓬梗，忠信敵蠻夷。
戲誚青雲驛，譏題皓髮祠。（予途中作青雲驛詩，病其雲泥一致。作四皓廟詩，譏其出處不常。）貪過谷隱寺，留讀峴山碑。（寺在亭側。）
草沒章臺阯，堤橫楚澤湄。野蓮侵稻隴，亞柳壓城陴。
遇物傷凋換，登樓思漫瀰。金攢嫩橙子，瑿泛遠鸕鶿。
仰竹藤纏屋，苫茆荻補籬。（南人以大竹為瓦。用荻為籬也。）麵梨通蒂朽，火米帶芒炊。（麵梨軟爛無味，火米粗糲不精。）
葦筍鍼筒束，魚箭羽鬐。芋羹真底可，鱸鱠漫勞思。
北渚銷魂望，南風著骨吹。度梅衣色漬，食稗馬蹄羸。（南方衣服。經夏謂之度梅，顏色盡黦。馬食菰蔣，蓋北地稊稗之屬。）
院榷和泥鹼，官酤小麴醨。訛音煩繳繞，輕（去聲）俗醜威儀。
樹罕貞心柏，畦豐衛足葵。坳窪饒矮，游惰壓庸緇。
病塞烏稱鬼，巫占瓦代龜。（南人染病，競賽烏鬼。楚巫列肆，悉賣瓦卜。）連陰蛙張王，瘴瘧雪治醫。（雨中井作蛙池，終冬往往無雪。）
我正窮於是，君寧念及茲。一篇從日下，雙鯉送天涯。
坐捧迷前席，行吟忘結綦。匡床鋪錯繡，几案踴靈芝。
形影同初合，參商喻此離。扇因秋棄置，鏡異月盈虧。
壯志誠難奪，良辰豈復追。甯牛終夜永，潘鬢去年衰。（予今年始三十二，去歲已生白髮。）
溟渤深那測，穹蒼意在誰。馭方輕騕褭，車肯重辛夷。
臥轍希濡沫，低顏受頷頤。世情焉足怪，自省固堪悲。
溷鼠虛求潔，籠禽方訝飢。猶勝憶黃犬，幸得早圖之。
[頁]卷,冊....[4521]405,12
第161筆
　　　　紀懷贈李六戶曹崔二十功曹五十韻　元稹
昔冠諸生首，初因三道徵。公卿碧墀（一作雞）會，名姓白麻稱。
日月光遙射，煙霄志漸弘。榮班聯錦繡，諫紙（一作路）賜牋藤。
便欲（一作務）呈肝膽，何言犯股肱。椎埋衝斗劍，消碎瑩壺冰。
赤縣纔分務，青驄已迴乘。因騎度海鶻，擬殺蔽天鵬。
縛虎聲空壯，連鼇力未勝。風翻波竟蹙，山壓勢逾崩。
僇辱徒相困，蒼黃性不能。酣歌離峴頂，負氣入江陵。
華表當蟾魄，高樓挂玉繩。角聲悲掉蕩，城影暗稜層。
軍幕威容盛，官曹禮數兢。心雖出雲鶴，身尚觸籠鷹。
竦足良甘分，排衙苦未會。通名參將校，抵掌見親朋。
喣沫求涓滴，滄波怯斗升。荒居鄰鬼魅，羸馬步殑。
白草堂簷短，黃梅雨氣蒸。霑黏經汗席，颭閃盡油燈。
夜怯餐膚蚋，朝煩拂面蠅。過從愁厭賤，專靜畏猜仍。
旅寓誰堪託，官聯自可憑。甲科崔並騖，柱史李齊昇。
共展排空翼，俱遭激遠矰。他鄉元易感，同病轉相矜。
投分多然諾，忘言少愛憎。誓將探胏腑，恥更辨淄澠。
會宿形骸遠，論交意氣增。一心吞渤澥，戮力拔嵩恆。
語到磨圭角，疑消破弩癥。吹噓期指掌，患難許檐簦。
鎩翮鸞棲棘，藏鋒箭在弸。雪中方睹桂，木上莫施罾。
且泛夤沿水，兼過被病僧。有時鞭款段，盡日醉儚。
躡屐看秧稻，敲船和採菱。叉魚江火合，喚客谷神應。
嘯傲雖開口，幽憂復滿膺。望雲鰭撥刺，透匣色騰凌。
每想潢[4522]池寇，猶稽赤族懲。夔龍勞算畫，貔虎帶威稜。
逐鳥忠潛奮，懸旌意遠凝。弢弓思徹札，絆驥悶牽緪。
運甓調辛苦，聞雞屢寢興。間隨人兀兀，夢聽鼓鼕鼕。
班筆行看擲，黃陂莫漫澄。騏驎高閣上，須及壯時登。
[頁]卷,冊....[4523]406,12
第162筆
　　　　答姨兄胡靈之見寄五十韻（并序）　元稹
　　九歲解賦詩飲酒至斗餘乃醉，時方依倚舅族。舅憐，不以禮數檢。故
　　得與姨兄胡靈之之輩十數人，為晝夜遊。日月跳擲，於今餘二十年矣
　　。其間悲歡合散，可勝道哉。作枉是篇，感徹肌骨。適白翰林又以百
　　韻見貽，余因次酬本韻，以答貫珠之贈焉，於吾兄不敢變例。復自城
　　至生，凡次五十一字。靈之本題兼呈李六侍御，是以篇末有云。
憶昔鳳翔城，齠年是事榮。理家煩伯舅，相宅靈（茲引反）吾兄。
詩律蒙親授，朋遊游忝自迎。題頭筠管縵，教射角弓騂。（靈之善筆札，習騎射。）
矮馬，犛（音茆）牛獸面纓。對談依赳赳，送客步盈盈。
米碗諸賢讓，蠡杯大戶傾。一船席外語，三榼拍心精。
傳盞加分數，橫波擲目成。華奴歌淅淅，媚子舞卿卿。（軍大夫張生好屬詞，多妓樂。歌者華奴，善歌淅淅鹽。又有舞者媚子，每觥今禁言。張生常令相撓。）
鬥設狂為好。誰憂飲敗名，屠過隱朱亥。樓夢古秦嬴，（弄玉樓在鳳翔城北角。）
環坐唯便草，投盤暫廢觥。春郊纔爛熳，夕鼓已砰轟。
荏苒移灰琯，喧闐倦塞兵。糟漿聞漸足，書劍訝無城。
抵璧慚虛棄，彈珠覺用輕。遂籠雲際鶴，來狎谷中鶯。
學問攻方苦，篇章興太清。囊疏螢易透，錐鈍股多坑。
筆陣戈矛合，文房棟桷撐。豆萁才敏，羽獵正崢嶸。
岐下尋時別，京師觸處行。醉眠街北廟，閒繞宅南營。（予宅在靖安北街，靈之時寓居永樂南街廟中。予宅又南鄰弩營。）
柳愛凌寒軟，梅憐上番驚（紀事作玉雪輕）。觀松青黛笠，欄藥紫霞英。（開元觀古松五株。靖安宅牡丹數本，皆曩時遊行之地。）
盡日聽僧講，通宵詠月明。正耽幽趣樂，旋被宦途縈。
吏晉資材枉，留秦歲序更。（時靈之作吏平陽，予酬校秘閣。自茲分散。）我髯黳數[4523]寸，君髮白千莖。
芸閣懷鉛暇，姑峰帶雪晴。何由身倚玉，空睹翰飛瓊。
世道難於劍，讒言巧似笙。但憎心可轉，不解跽如擎。
始效神羊觸，俄隨旅雁征。孤芳安可駐，五鼎幾時烹。
潦倒沉泥滓，欹危踐矯衡。登樓王粲望，落帽孟嘉情。（龍山落帽臺去府城二十里。）
巫峽連天水，章臺塞路荊。（章華臺去府十里。）雨摧漁火燄，風引竹枝聲。
分作屯之蹇，那知困亦亨。官曹三語掾，國器萬尋楨。（此後多述李君定交之由。用報靈之兼呈之意。）
逸傑雄姿回，皇王雅論評。蕙依潛可習，雲合定誰令。
原燎逢冰井，鴻流值木罌。智囊推有在，勇爵敢徒爭。
迅拔看鵬舉，高音侍鶴鳴。所期人拭目，焉肯自佯盲。
鉛鈍丁寧淬，蕪荒展轉耕。窮通須豹變，攖搏笑狼獰。
愧捧芝蘭贈，還披胏腑呈。此生如未死，未擬變平生。（一本云。今日負平生。）
[頁]卷,冊....[4524]406,12
第163筆
　　　　酬許五康佐（次用本韻）　元稹
奮迅君何晚，羈離我詎儔。鶴籠閒警露，鷹縛悶牽韝。
蓬閣深沈省，荊門遠慢州。課書同吏職，旅宦各鄉愁。
白日傷心過，滄江滿眼流。嘶風悲代馬，喘月伴吳牛。
枯涸方窮轍，生涯不繫舟。猿啼三峽雨，蟬報兩京秋。
珠玉慚新贈，芝蘭忝舊游。他年問狂客，須向老農求。
[頁]卷,冊....[4524]406,12
第164筆
　　　　送崔侍御之領南二十韻（并序）　元稹
　　古朋友別，皆贈以言。況南方物候飲食，與北土異。其甚者，夷民喜
　　聚蠱。秘方云，以含銀變黑為驗。攻之重雄黃，海物多肥腥，啖之多
　　嘔泄。驗方云，備之在鹼食。嶺外饒野菌，視之蟲蠹者無毒。羅浮生
　　異果，察其鳥啄者可餐。大抵珠璣玳瑁之所聚。貴潔廉，湮鬱暑溼之
　　所蒸。避溢欲，其餘道途所慎。離愴之懷，盡之二百言矣。敘不復云
　　。
漢法戎施幕，秦官郡置監。蕭何歸舊印，（自江陵士曹拜。）鮑永授新銜。
幣聘雖盈篋，泥章未破緘。蛛懸絲繚[4524]繞，鵲報語詀諵。
再礪神羊角，重開憲簡函。（崔君前任，已為御史。）纓驄赳赳，緌佩繡縿縿。
逸翮憐鴻翥，離心覺刃劖。聯游虧片玉，洞照失明鑒。
遙想車登領，那無淚滿衫。茅蒸連蟒氣，衣漬度梅。
象鬥緣谿竹，猿鳴（一作啼）帶雨杉。颶風狂浩浩，韶石峻嶄嶄。
宿浦宜深泊，祈瀧在至諴。瘴江乘（一作期）早度，毒草莫親芟。
試蠱看銀黑，排腥貴食鹹。菌須蟲已蠹，果重鳥先。
冰瑩懷貪水，霜清顧（一作頭）痛巖。珠璣當盡擲，薏苡詎能讒。
荊俗欺王粲，吾生問季咸。遠書多不達，勤為枉攕攕。
[頁]卷,冊....[4525]406,12
第165筆
　　　　酬段丞與諸棋流會宿弊居見贈二十四韻（次用本韻）　元稹
鳴局寧虛日，閒窗任廢時。琴（一作詩）書甘盡棄，園井詎能窺。
運石疑填海，爭籌憶坐帷。赤心方苦鬥，紅燭已先施。
蛇勢縈山合，鴻聯度領遲。堂堂排直陣，袞袞逼羸師。
懸劫偏深猛，回征特險巇。旁攻百道進，死戰萬般為。
異日玄黃隊，今宵黑白棋。斫營看迥點，對壘重相持。
善敗雖稱怯，驕盈最易欺。狼牙當必碎，虎口禍難移。
乘勝同三捷，扶顛望一詞（一作搘）。希因送目便，敢恃指縱奇。
退引防邊策，雄吟斬將詩。眠床都浪置，通夕共忘疲。
曉雉風傳角，寒叢雪壓枝。繁星收玉版，殘月耀冰池。
僧請聞鐘粥，賓催下藥卮。獸炎餘炭在，蠟淚短光衰。
俯仰嗟陳跡，殷勤卜後期。公私牽去住，車馬各支離。
分作終身癖，兼從是事隳。此中無限興，唯怕俗人知。
[頁]卷,冊....[4525]406,12
第166筆
　　　　酬竇校書二十韻（次本韻）　元稹
鷗鷺元相得，杯觴每共傳。芳遊春爛熳，晴望月團圓。
調笑風流劇，論文屬對全。賞（一作詠）花珠並綴，看雪璧常連。
竹寺荒唯好，松齋小更憐。潛投孟公轄，狂乞莫愁錢。
塵土拋書卷，槍籌弄酒權。令夸齊箭道，力[4525]鬥抹弓弦。
但喜添樽滿，誰憂乏桂然。漸輕身外役，渾證飲中禪。
及我辭雲陛，逢君仕圃田。音徽千里斷，魂夢兩情偏。
足聽猿啼雨，深藏馬腹鞭。官醪半清濁，夷饌雜腥臊。
顧影無依倚，甘心守靜專。那知暮江上，俱會落英前。
款曲生平在，悲涼歲序遷。鶴方同北渚，鴻又過南天。
麗句慚虛擲，沈機懶強牽。粗酬珍重意，工拙定相懸。
[頁]卷,冊....[4526]406,12
第167筆
　　　　泛江玩月十二韻（并序）　元稹
　　予以元和五年，自監察御史貶授江陵士曹掾。六月十四日，張季友、
　　李景儉二侍御。王文仲司錄、王眾仲判官兩昆季，為予載酒炙，選聲
　　音，自府城之南橋（一作淮），乘（一作攀）月泛舟。窮竟一夕，予
　　因賦詩以紀之。
楚塞分形勢，羊公壓大邦。因依（一作朋儕）多士子，參畫（一作量）盡敦厖。岳璧閒相對。
荀龍自有雙，共將船載酒（一作擊泊）。同泛（一作況是）月臨江，遠樹懸金鏡。
深潭倒玉幢，委波添淨練。洞照滅凝釭，闐咽沙頭市。
玲瓏竹岸窗，巴童唱巫峽。海客話神瀧，已困連飛盞。
猶催未倒缸，飲荒情爛熳。風棹樂崢摐，勝事他年憶（一作盡）。
愁（一作雄）心此夜降，知君皆逸韻。須為應莛撞。
[頁]卷,冊....[4526]406,12
第168筆
　　　　痁臥聞幕中諸公徵樂會飲因有戲呈三十韻　元稹
濩落因寒甚，沈陰與病偕。藥囊堆小案，書卷塞空齊。
脹腹看成鼓，羸形漸比柴。道情憂易適，溫瘴氣難排。
治扶輕杖，開門立靜街。耳鳴疑暮角，眼暗助昏霾。
野竹連荒草，平陂接斷崖。坐隅甘對鵩，當路恐遭豺。
蛇蠱迷弓影，雕翎落箭。晚籬喧鬥雀，殘菊半枯荄。
悵望悲回雁，依遲傍古槐。一生長苦節，三省詎行怪。
奔北翻成勇，司南卻是咼。穹蒼真漠漠，風雨漫喈喈。
彼美猶谿女，其誰占館娃。誠知通有日，太[4526]極浩無涯。
布卦求無妄，祈天願孔皆。藏衰謀計拙，地僻往還乖。
況羨蓮花侶，方欣綺席諧。鈿車迎妓樂，銀翰屈朋儕。
白紵顰歌黛，同蹄墜舞釵。（白紵、同蹄，皆樂人姓名。）纖身霞出海，豔臉月臨淮。
籌箸隨宜放，投盤止罰啀。紅娘留醉打，觥使及醒差。（舞引紅娘，拋打曲名，酒中觥使，席上右職。）
顧我潛孤憤，何人想獨懷。夜燈然檞葉，凍雪墮塼階。
壞壁虛缸倚，深爐小火埋。鼠驕銜筆硯，被冷束筋骸。
畢竟圖斟酌，先須遣癘痎。（瘴痎之徒。）槍旗如在手。（籌箸色目。）那復敢崴。
[頁]卷,冊....[4527]406,12
第169筆
　　　　酬友封話舊敘懷十二韻（依次重用為韻）　元稹
風波千里別，書信二年稀。乍見悲兼喜，猶驚是與非。
身名判作夢，盃盞莫相違。草館同床宿，沙頭待月歸。
春深鄉路遠，老去宦情微。魏闕何由到，荊州且共依。
人欺翻省事，官冷易藏威。但擬馴鷗鳥，無因用弩機。
開張圖（一作門）卷軸，顛倒醉衫衣。蓴菜銀絲嫩，鱸魚雪片肥。
憐君詩似湧，贈我（一作蹋馬）筆如飛。會遣諸伶唱，篇篇入禁闈。
[頁]卷,冊....[4527]406,12
第170筆
　　　　送王協律游杭越十韻　元稹
去去莫悽悽，餘杭接會稽。松門天竺寺，花洞若耶溪。
浣渚逢新豔，蘭亭識舊題。山經秦帝望（一作葬），壘辨越王棲（一作堤）。
江樹春常早，城樓月易低。鏡呈（一作澄）湖面出（一作嵽），雲疊海潮齊。
章甫官人戴，蓴絲奼女提。長干迎客鬧，小市隔煙迷。
紙亂紅藍壓，甌凝碧玉泥。荊南無抵（一作底）物，來日為儂攜。
[頁]卷,冊....[4527]406,12
第171筆
　　　　送東川馬逢侍御使回十韻　元稹
風水荊門闊，文章蜀地豪。眼青賓禮重，眉白眾情高。
思勇曾吞筆，投虛慣用刀。詞鋒倚天劍，學海駕雲[4527]濤。
南郡傳紗帳，東方讓錦袍。旋吟新樂府，便續古離騷。
雪岸猶封草，春江欲滿槽。餞筵君置醴，隨俗我餔糟。
莫歎巴三峽，休驚鬢二毛。流年等頭（一作閒）過，人世各勞勞。
[頁]卷,冊....[4527]406,12
第172筆
　　　　酬廬秘書（并序）　元稹
　　予自唐歸京之歲，秘書郎盧拱作喜遇白贊善學士詩二十韻。兼以見貽
　　，白詩酬和先出。予草蹙末暇，皇（一作盧）頻有致師之挑，故篇末
　　不無憤辭。其次用本韻，習然也。
偶有衝天氣，都無處世才。未容榮路穩，先蹋禍機開。
分久沉荊掾，慚經廁柏臺。理推愁易惑，鄉思病難裁。
夜伴吳牛喘，春驚朔雁回。北人腸斷送，西日眼穿頹。
唯望魂歸去，那知詔下來。涸魚千丈水，殭燕一聲雷。
幽匣提清鏡，衰顏拂故埃。夢雲期紫閣，厭雨別黃梅。
親戚迎時到，班行見處陪。文工猶畏忌，朝士絕嫌猜。
新識蓬山傑，深交翰苑材。連投珠作貫，獨和玉成堆。
劇敵徒相軋，羸師亦自媒。磨礱刮骨刃，翻擲委心灰。
恐被神明哭，憂為造化災。私調破葉箭，定飲搴旗杯。
金寶潛砂礫，芝蘭似草萊。憑君毫髮鑒，莫遣翳莓苔。
[頁]卷,冊....[4529]407,12
第173筆
　　　　見人詠韓舍人新律詩因有戲贈　元稹
喜聞韓古調，兼愛近詩篇。玉磬聲聲徹，金鈴箇箇圓。
高疏明月下，細膩早春前。花態繁於綺，閨情軟似綿。
輕新便妓唱，凝妙入僧禪。欲得人人伏，能教面面全。
延之（一作清）苦拘檢，摩詰好因緣。七字排居敬，[4529]千詞敵樂天。（侍御八兄，能為七言絕句。贊善白君，好作百韻律詩。）
殷勤閒太祝，（張君籍。）好去老通川，（自謂。）莫漫裁章句，須饒紫禁仙。
[頁]卷,冊....[4530]407,12
第174筆
　　　　奉和權相公行次臨闕驛逢鄭僕射相公歸朝俄頃分途因以奉贈詩十四韻　元稹
帝下赤霄符，搜求造化爐。中台歸內座，太一直南都。
黃霸乘軺入，王尊叱馭趨。萬人東道送，六纛北風驅。
棧閣纔傾蓋，關門已合繻。貫魚行邐迤，交馬語踟躕。
去速熊羆兆，來馳虎豹夫。昔憐三易地，今訝兩分途。
別路環山雪，離章運寸珠。鋒鋩斷犀兕，波浪沒蓬壺。
區宇聲雖動，淮河孽末誅。將軍遙策畫，師氏密訏謨。
漢上壇仍築，褒西陣再圖。公方先二虜，何暇進愚儒。
[頁]卷,冊....[4530]407,12
第175筆
　　　　酬樂天東南行詩一百韻（并序）　元稹
　　元和十年三月二十五日，予司馬通州。二十九日，與樂天於鄠東蒲池
　　村別。各賦一絕，到通州後。予又寄一篇，尋而樂天貺予八首。予時
　　瘧病將死，一見外不復記憶。十三年，予以赦當遷，簡省書籍，得是
　　八篇。吟歎方極，適崔果州使至。為予致樂天去年十二月二日書，書
　　中寄予百韻至兩韻凡二十四章。屬李景信校書自忠州訪予，連床遞飲
　　之間，悲吒使酒。不三兩日，盡和去年已來三十二章皆畢。李生視草
　　而去。四月十三日，予手寫為上下卷，仍依次重用本韻。亦不知何時
　　得見樂天，因人或寄去。通之人莫可與言詩者，唯妻淑在旁知狀。（
　　其本卷尋時於峽州面付樂天，別本都在唱和卷中。此卷唯五言大律詩
　　二首而已。）
我病方吟越，君行已過湖。（元和十年閏六月至通州，染瘴危重，八月。聞樂天司馬江州。）去應緣直道，哭不為窮途。
亞竹寒驚牖，空堂夜向隅。暗魂思背燭，危夢怯乘桴。（此後每聯之內。半述巴蜀土風，半述江鄉物產。）
坐痛筋骸憯，旁嗟物[4530]候殊。雨蒸蟲沸渭，浪湧怪睢盱。
索綆飄蚊蚋，蓬麻甃舳艫。短簷苫稻草，微俸封（去聲）漁租。
泥（去聲）浦喧撈蛤，荒郊險鬥貙。鯨吞近溟漲，猿鬧接黔巫。
芒屩泅牛婦，丫頭蕩槳夫。醡醅荷裹賣，醨酒水淋沽。（巴民造酒如淋醋法。）
舞態翻鵒，歌詞咽鷓鴣。夷音啼似笑，蠻語謎相呼。
江郭船添店，山城木豎郛。吠聲沙市犬，爭食墓林烏，
獷俗誠堪憚，妖神甚可虞。欲令仁漸及，已被瘧潛圖，
膳減思調鼎，行稀恐蠹樞。雜蓴多剖鱔，和黍半蒸菰，
綠粽新菱實，金丸小木奴。（巴橘酸澀，大如彈丸。）芋羹真暫淡，炙漫塗蘇。
炰鱉那勝羜，烹鯄只似鱸。（通州俗以鯄魚為鱠。）楚風輕似蜀，巴地溼如吳。
氣濁星難見，州斜日易晡。通宵但雲霧，未酉即桑榆。（此後並言巴中風俗。）
瘴窟蛇休蟄，炎溪暑不徂。倀魂陰叫嘯，鵩貌晝踟躕。
鄉里家藏蠱，官曹世乏儒。斂緡偷印信，傳箭作符繻。
椎髻拋巾幗，刀代轆轤。當心鞙銅鼓，背弝射桑弧。（巴民盡射木弓。仍于弓左安箭。）
豈復民氓料，須將鳥獸驅。是非渾並漆，詞訟敢研朱。
陋室鴞窺伺，衰形蟒覬覦。鬢毛霜點合，襟淚血痕濡。
倍憶京華伴，偏忘我爾軀。（此後並言與樂天同科、共遊處等事。）謫居今共遠，榮路昔同趨。
科試銓衡局，衙參典校廚。（書判同年，校正司省。）月中分桂樹，天上識昌蒲。
應召逢鴻澤，陪游值賜酺。心唯撞衛磬，耳不亂齊竽。（此後並言同應制時事。）
海岱詞鋒截，皇王筆陣敺。疾奔凌騕褭，高唱軋吳歈。
點檢張儀舌，提攜傳說圖。擺囊看利穎，開頷出明珠。
並取千人特，皆非十上徒。白麻雲色膩，墨詔電光麤。
眾口貪歸美，何顏敢妒姝。秦臺納紅旭，酆匣洗黃壚。
諫獵寧規避，彈豪詎囁嚅。胏肝憎巧曲，蹊徑絕縈迂。
誓遣朝綱振，忠饒翰苑輸。（元和四年為監察御史，樂天為翰林學士。）驥調方汗血，蠅點忽成盧。
遂謫棲遑掾，還飛送別盂。痛嗟親愛隔，顛望友朋扶。
狸病翻隨鼠，驄羸返作駒。物情良徇俗，時論太誣吾。
瓶罄罍偏恥，松摧柏自枯。虎雖遭陷阱，龍不怕泥塗。（此[4531]已上並述五年貶掾江陵，樂天亦遭罹謗鑠。）
重喜登賢苑，方欣佐伍符。（九年，樂天除太子贊善，予從事唐州也。）判身入矛戟，輕敵比錙銖。
驛騎來千里，天書下九衢。因教罷飛檄，便許到皇都。（十年春，自唐州詔予召入京。）
舟敗罌浮漢，驂疲杖過邘。郵亭一蕭索，烽候各崎嶇。
饋餉人推輅，誰何吏執殳。拔家逃力役，連鎖責（音債）逋誅。
防戍兄兼弟，收田婦與姑。縑緗工女竭，青紫使臣紆。
望國參雲樹，歸家滿地蕪。破窗塵，幽院鳥鳴鳴。（此已下並言靖安里無人居，觸目荒涼。）
祖竹叢新筍，孫枝壓舊梧。晚花狂蛺蝶，殘蒂宿茱萸。
始悟摧林秀，因銜避繳蘆。文房長遣閉，經肆未會鋪。
鵷鷺方求侶，鴟鳶已嚇雛。徵還何鄭重，斥去亦須臾。
迢遞投遐徼，蒼黃出奧區。通川誠有咎，湓口定無辜。（三月稹之通州，八月樂天之江州。）
利器從頭匣，剛腸到底刳。薰蕕任盛貯，稊稗莫超踰。
公幹經時臥，鐘儀幾歲拘。光陰流似水，蒸瘴熱於鑪。
薄命知然也，深交有矣夫。救焚期骨肉，投分刻肌膚。（本題云，寄澧州李十一舍人、果州崔二十二員外、開州韋大員外、通州元九侍御、庾三十二補闕、杜十四拾遺、李二十助教、竇七校書，兼投弔席八舍人。）
二妙馳軒陛，三英詠袴襦。（庾三十二、杜十四並居北省，李十一、崔二十二、韋大各典方州。）李多嘲蝘蜓，竇數集蜘蛛。（李二十雅善歌詩，固多詠物之作。竇七頻改官銜，屢有蜘蛛之喜。）
數子皆奇貨，唯予獨朽株。邯鄲笑匍匐，燕蒯受揶揄。
懶學三閭憤，甘齊百里愚。耽眠稀醒素，憑醉少嗟吁。
學問徒為爾，書題盡已于。別猶多夢寐，情尚感凋枯。
近喜司戎健，尋傷掌誥徂。（今日得樂天書，六年聞席八歿。）士元名位屈，伯道子孫無。
舊好飛瓊翰，新詩灌玉壺。幾催閒處泣，終作苦中娛。
廉藺聲相讓，燕秦勢豈俱。此篇應絕倒，休漫捋髭鬚。（樂天戲題篇末云，此篇擬打足下寄容州詩，故有戲譽。）
[頁]卷,冊....[4532]407,12
第176筆
　　　　和樂天送客遊嶺南二十韻（次用本韻）[4532]　元稹
我自離鄉久，君那度嶺頻。一杯魂慘澹，萬里路艱辛。
江館連沙市，瀧船泊水濱。騎田迴北顧，銅柱指南鄰。
大壑浮三島，周天過五均。波心湧樓閣，規外布星辰。（交廣間南極浸高，北極浸低。圓規度外，星辰至眾。大如五曜者數十，皆不在星經。）
狒狒穿筒格，猩猩置屐馴。（郭璞云：。交廣山谷間有之，南人俗法。嘗用竹筒穿臂以受之，狒狒執臂輒笑。笑則唇蔽兩目，人因自筒中出手。以釘釘之於樹，猩猩嗜酒。好屐，南人嘗以美酒置於其所。且排十數屐，猩猩見之。驟相謂曰，吾既就擒矣。然而漸飲至醉，醉則穿破屐而行
　。既不能去，相與泣而見獲。故吳都賦曰，猩猩啼而就擒。笑而被格，蓋為此。）貢兼蛟女絹，俗重語兒巾。（南方去京華絕遠。冠冕不到，唯海路稍通。吳中商肆多膀云，此有語兒巾子。）
舶主腰藏寶，（南方呼波斯為舶主，胡人異寶，多自懷藏。以避強丐。）黃家砦（柴去聲，南夷之區落。）起塵。歌鍾排象背，炊爨上魚身。（夷民大陳設，則巨象背上作樂。大魚出浮，身若洲島。海人泊舟於旁，因而炊爨其上，魚不之覺。）
電白雷山接，旗紅賊艦新。島夷徐市種，廟覡趙佗神。
鳶跕方知瘴，蛇蘇不待春。曙潮雲斬斬，夜海火燐燐。（海水夜擊之。則盡如火，蓋陰火潛然之謂也。）
冠冕中華客，梯航異域臣。果然皮勝錦，吉了舌如人。
風黖（一作黕）秋茅葉，煙埋曉月輪。定應玄髮變，焉用翠毛珍。
句漏沙須買，貪泉貨莫親。能傳稚川術，何患隱之貧。
[頁]卷,冊....[4533]407,12
第177筆
　　　　獻滎陽公詩五十韻（並啟）　元稹
　　啟，今月十七日。公會儒於便廡，稹亦謬容末席。公出棠樹之首章，
　　且識其目曰。客有前進士韋張在宋來會學，由我而下聯為五言以義之
　　，諸生怗怗竦竦，各盡詞以獻公。公則舉其摧敵，推案析理。次至數
　　聯，應若前定。諸儒有不安者。隨為刮削，變嫫為妍。不廢暮而珠貫
　　成就，瑕不可掩者。稹六聯耳，退而自咎。且盛公之所為，因而次用
　　所聯翩賢等五十一字，合為一詩。止詠公詞業力翰。洎生徒學校之事
　　而已也。其於勳位崇懿在國籍，族地清甲編世[4533]家。政事德美播
　　謳謠，儉仁慈愛被親戚。非小儒造次之所盡，大凡受褊狹者不可以語
　　大。持杯棬而乘澍雨，自滿而止，又安能測其滂沛之所至哉，惶恐無
　　任。俯伏待罪。謹以啟陳，不宣，謹啟。
鄭驛騎翩翩，丘門子弟賢。文翁開學日，正禮騁途年。（張秀才正暮。滎陽公首薦登第也。）
駿骨黃金買，英髦絳帳延。趨風皆蹀足，侍坐各差肩。
解榻招徐，登樓引仲宣。鳳攢題字扇，魚落講經筵。
盛氣河包濟，貞姿嶽柱天。皋夔當五百，鄒魯重三千。
科斗翻騰取，關雎教授先。（滎陽公寮吏生徒受詩有百數。）篆垂朝露滴，詩綴夜珠聯。
逸禮多心匠，焚書舊口傳。陳遵修尺牘，阮瑀讓飛牋。
中的顏初啟，抽毫踵未旋。森羅萬木合，屬對百花全。
詞海跳波湧，文星拂坐懸。戴馮遙避席，祖逖後施鞭。
西蜀凌雲賦，東陽詠月篇。勁芟鼇足斷，精貫蝨心穿。
浩汗神彌王，鷂揚興欲仙。冰壺通皓雪，綺樹眇晴煙。
驅駕雷霆走，鋪陳錦繡鮮。情機登穾奧，流韻溢山川。
墨客膺潛服，談賓膝誤前。張鱗定摧敗，折角反矜憐。
句句推瓊玉，聲聲播管弦。織新撩造化，澒洞斡淘甄。
衛磬琤鍧極，齊竽僭濫偏。空虛慚炙輠，點竄許懷鉛。
憊色秋來草，哀吟雨後蟬。自傷魂慘沮，何暇思幽玄。（稹病瘧二年，求醫在此。滎陽公不忍，歸之瘴鄉。）
喜到樽罍側，愁親几案邊。菁華知竭矣，胏腑尚求旃。
抵滯渾成醉，徘徊轉慕膻。老歎才漸少，閒苦病相煎。
瓦礫難追琢，芻蕘分棄捐。漫勞成墾墾，那得美娟娟。
拙劣仍非速，迂愚且異專。移時停筆硯，揮景乏戈鋌。
儀舌忻猶在，舒帷誓不褰。會將連獻楚，深恥謬游燕。
蒲有臨書葉，韋充讀易編。沙須披見寶，經擬帶耕田。
入霧長期閏，持朱本望研。輪轅呈曲直，鑿枘取方圓。
呼吸寧徒爾，霑濡豈浪然。過簫資響亮，隨水漲淪漣。
惜日看圭短，偷光恨壁堅。勤勤彫朽木，細細導蒙泉。
傳癖今應甚，頭風昨已痊。丹青公舊物，一為變蚩妍。
[頁]卷,冊....[4534]407,12
第178筆
　　　　酬樂天江樓夜吟稹詩因成三十韻（次用本韻）　元稹
忽見君新句，君吟我舊篇。見當巴徼外，吟在楚江前。
思鄙寧通律，聲清遂扣玄。三都時覺重，一顧世稱妍。
排韻曾遙答，分題幾共聯。昔憑銀翰寫，今賴玉音宣。
布鼓隨椎響，坯泥仰匠圓。鈴因風斷續，珠與調牽綿。
阮籍驚長嘯，商陵怨別弦。猿羞啼月峽，鶴讓警秋天。
志士潛興感，高僧暫廢禪。興飄滄海動，氣合碧雲連。
點綴工微者，吹噓勢特然。休文徒倚檻，彥伯浪回船。
伎樂當筵唱，兒童滿巷傳。改張思婦錦，騰躍賈人箋。
魏拙虛教出，曹風敢望痊。定遭才子笑，恐賺學生癲。
裁什情何厚，飛書信不專。隼猜鴻蓄縮，虎橫犬迍邅。
水墨看雖久，瓊瑤喜尚全。纔從魚裏得，便向市頭懸。
夜置堂東序，朝鋪座右邊。首尋韋欲絕，淚滴紙渾穿。
甘蔗銷殘醉，醍醐醒早眠。深藏那遽滅，同詠苦無緣。
雅羨詩能聖，終嗟藥未仙。五千誠遠道，四十已中年。（諸葛亮云，揚州萬里。溽陽向餘五千，僕今年忽已四十一。）
暗魄多相夢，衰容每自憐。卒章還慟哭，蚊蚋溢山川。
[頁]卷,冊....[4535]408,12
第179筆
　　　　酬樂天待漏入閤見贈（時樂天為中書舍人，予任翰林學士。）　元稹
未勘銀臺契，先排浴殿關。沃心因特召，〔承〕（丞）旨絕常班。（〔承〕（丞）旨學士，在諸學士上。）
颭閃人才袖，（思政對學[4535]士，往往宮官傳詔。）嘔軟舉鐶。宮花低作帳，雲從積成山。
密視樞機草，偷瞻咫尺顏。恩垂天語近，對久漏聲閒。
丹陛會同立，金鑾恨獨攀。筆無鴻業潤，袍愧紫文殷。
河水通天上，瀛州接世間。謫仙名籍在，何不重來還。
[頁]卷,冊....[4535]408,12
第180筆
　　　　酬樂天早春閒遊西湖頗多野趣恨不得與微之同賞因思在越宮重事殷鏡湖之遊或恐未暇因成十八韻見寄樂天前篇到時適會予亦宴鏡湖南亭因述目前所睹以成酬答末章亦示暇誠則勢使之然亦欲粗為恬養之贈耳（浙東時作）　元稹
雁思欲回賓，風聲乍變新。各攜紅粉伎，俱伴紫垣人。
水面波疑縠，山腰虹（音降）似巾。柳條黃大帶，茭葑（茭葑，草根。）綠文茵。
雪盡纔通屐，汀寒未有蘋。向陽偏曬羽，依岸小游鱗。
浦嶼崎嶇到，林園次第巡。墨池憐嗜學，丹井羨登真。（逸少墨池、稚川丹井，皆越中異跡。）
雅歎游方盛，聊非意所親。白頭辭北闕，滄海是東鄰。
問俗煩江界，蒐畋想渭津。故交音訊少，歸夢往來頻。
獨喜同門舊，皆為列郡臣。三刀連地軸，一葦礙車輪。
尚阻青天霧，空瞻白玉塵。龍因雕字識，犬為送書馴。
勝事無窮境，流年有限身。懶將閒氣力，爭鬥野塘春。
[頁]卷,冊....[4536]408,12
第181筆
　　　　江邊四十韻（官為修宅，卒然有作，因招李六侍御，將此後並江陵時作。）　元稹
官借江邊宅，天生地勢坳。敧危饒壞構，迢遞接長郊。
怪鵩頻棲息，跳蛙頗混淆。總無籬繳繞，尤怕虎咆哮。
停潦魚招獺，空倉鼠敵貓。土虛煩穴蟻，柱朽畏藏蛟。
蛇虺吞簷雀，豺狼逐野麃。犬驚狂浩浩，雞亂響嘐嘐。
濩落貧甘守，荒涼穢盡包。斷簾飛熠燿，當戶網蠨蛸。
曲突翻成沼，行廊卻代庖。橋橫老顛，馬病[4536]裛芻茭。
一一床頭點，連連砌下泡。辱泥疑在絳，避雨想經崤。
相顧憂為鱉，誰能復擊匏。誓心來利往，卜食過安爻。
何計逃昏墊，移文報舊交。棟梁存伐木，苫蓋愧分茅。
金琯排黃荻，瑯玕褭翠梢。花塼水面鬥，鴛瓦玉聲敲。
方礎荊山采，修掾郢匠鉋。隱錐（一作椎）雷震蟄，破竹箭鳴骹。
正寢初停午，頻眠欲轉胞。囷圓收（一作故）薄祿，廚敝備嘉肴。
各各人寧宇，雙雙燕賀巢。高門受車轍，華廄稱蒲捎。
尺寸皆隨用，毫釐敢浪拋。篾餘籠白鶴，枝（集本缺）賸架青鵁。
制榻容筐篚，施關拒斗筲。欄干防汲井，密室待持膠。
庭草傭工薙，園蔬稚子掊。本圖閑種植，那要擇肥磽。
綠柚勤勤數，紅榴箇箇抄。池清漉螃蟹，瓜蠹拾蟊。
曬篆看沙鳥，磨刀綻海鮫。羅灰修藥灶，築垛閱弓弰。
散誕都由習，童蒙剩懶教。最便陶靜飲，還作解愁嘲。
近浦聞歸楫，遙城罷曉鐃。王孫如有問，須為併揮鞘。
[頁]卷,冊....[4537]408,12
第182筆
　　　　春六十韻　元稹
節應寒灰下，春生返照中。未能消積雪，已漸少回風。
迎氣邦經重，齊誠帝念隆。龍驤紫宸北，天壓翠壇東。
仙仗搖佳彩，榮光答聖衷。便從威仰座，隨入大羅宮。
先到璇淵底，偷穿玳瑁櫳。館娃朝鏡晚，太液曉冰融。
撩摘（音剔）芳情遍，搜求好處終。九霄渾可可，萬姓尚忡忡。
晝漏頻加箭，宵暉欲半弓。驅今三殿出，乞與百蠻同。
直自方壺島，斜臨絕漠戎。南巡曖（一作暖）珠樹，西轉麗崆峒。
度嶺梅甘坻，潛泉脈暗洪。悠悠鋪塞草，冉冉著江楓。
蠶役投筐妾，耘催荷蓧翁。既蒸難發地，仍送懶歸鴻。
約略環區宇，殷勤綺鎬酆。華山青黛撲，渭水碧沙蒙。
宿露清餘靄，晴煙塞回空。燕巢纔點綴，鸞舌最惺惚。
膩粉梨園白，臙脂桃徑紅。鬱金垂嫩柳，窨畫委高籠。
地甲門闌大，天開禁掖崇。層臺張舞鳳，閣道架飛虹。
麴蘗調神化（集本缺），鵷鸞[4537]竭至忠。歌鍾（一作聲）齊錫宴，車服獎庸功。
俊造欣（一作興）時用，閭閻賀歲豐。倡樓妝（一作歌細細），農野綠（一作麥）芃芃。
貴主驕矜盛，豪家恃賴雄。偏沾打球彩，頻得鑄錢銅。
專殺擒楊若，殊恩赦（一作赫）鄧通。女孫新在內，嬰稚近封公。
游衍關心樂，詩書對面聾。盤筵饒異味，音樂斥庸工。
酒愛油衣淺，杯誇瑪瑙烘。挑鬟玉釵髻，刺繡寶裝攏。
啟齒呈編貝，彈絲動削蔥。醉圓雙媚靨，波溢兩明瞳。
但賞歡無極，那知恨亦充。洞房閒窈窕，庭院獨蔥蘢。
謝砌縈殘絮，班窗網曙蟲。望夫身化石，為伯首如蓬。
顧我沉憂士，騎他老病驄。靜街乘曠蕩，初日接曈嚨。
飲敗胏常渴，魂驚耳更聰。虛逢好陽豔，其那苦昏儚。
憴勉還移步，持疑又省躬。慵將疲悴質，漫走倦羸僮。
季月行當暮，良辰坐嘆窮。晉悲焚介子，魯原浴沂童。
燧改鮮妍火，陰繁晻澹桐。瑞雲低，香雨潤濛濛。
藥溉分窠數，籬栽備幼沖。種莎憐見葉，護筍冀成筒。
有夢多為蝶，因蒐定作熊。漂沈隨壞芥，榮茂委蒼穹。
震動風千變，晴和鶴一沖。丁寧搴芳侶，須識未開叢。
[頁]卷,冊....[4538]408,12
第183筆
　　　　月三十韻　元稹
蓂葉標新朔，霜豪引細輝。白眉驚半隱，虹勢訝全微。
涼（一作賸）魄潭空洞，虛弓雁畏威。上弦何汲汲，佳色轉依依。
綺幕殘燈斂，妝樓破鏡飛。玲瓏穿竹樹，岑寂思屏幃。
坐愛規將合，行看望已幾。絳河冰鑑朗，黃道玉輪巍。
迥照偏瓊砌，餘光借粉闈。泛池相皎潔，壓桂共芳菲。
的的當歌扇，娟娟透舞衣。殷勤入懷什，懇款墮雲圻。
素液傳烘盞，鳴琴薦碧徽。椒房深肅肅，蘭路靄霏霏。
翡翠通簾影，琉璃瑩殿扉。西園筵玳瑁，東壁射蛜蝛。
老將佔天陣，幽人釣石磯。荷鋤元亮息，回棹子猷歸。
迢遞同千里，孤高淨九圍。從星作風雨，配日麗旌旗。
麟鬥寧徒設，蠅聲豈浪譏。司存委卿士，新拜出郊畿。
今古雖云極，虧盈不易違。珠胎[4538]方夜滿，清露忍朝晞。
漸減姮娥面，徐收楚練機。卞疑雕璧碎，潘感竟床稀。
捐篋辭班女，潛波蔽虙妃。氛埃誰定滅，蟾兔杳難希。
須遣圓明盡，良嗟造化非。如能付刀尺，別為創璇璣。
[頁]卷,冊....[4538]408,12
第184筆
　　　　飲致用神麴酒三十韻　元稹
上月調神麴，三春釀綠醽。雕鐫荊玉盞，烘透內丘缾。
試滴盤心露，疑添案上螢。滿尊凝止水，祝地落繁星。
翻陋瓊漿濁，唯聞石髓馨。冰壺通角簟，金鏡徹雲屏。
雪映煙光薄，霜涵霽色冷。蚌珠懸皎皛，桂魄倒瀴溟。
晝灑蟬將飲，宵揮鶴誤聆。琉璃驚太白，鍾乳訝微青。
詎敢辭濡首，并憐可鑒形。行當遣俗累，便得造禪扃。
何憚說千日，甘從過百齡。但令長泛蟻，無復恨漂萍。
膽壯還增氣，機忘反目冥。甕眠思畢卓，糟籍憶劉伶。
髣髴中聖日，希夷夾大庭。眼前須底物，座右任他銘。
刮骨都無痛，如泥未擬停。殘觴猶漠漠，華燭已熒熒。
真性臨時見，狂歌半睡聽。喧闐爭意氣，調笑學娉婷。
酩酊焉知極，羇離忽暫寧。雞聲催欲曙，蟾影照初醒。
咽絕鵑啼竹，蕭撩雁去汀。遙城傳漏箭，鄉寺響風鈴。
楚澤一為梗，堯階屢變蓂。醉荒非獨此，愁夢幾曾經。
每恥窮途哭，今那客淚零。感君澄醴酒，不遣渭和涇。
[頁]卷,冊....[4539]408,12
第185筆
　　　　感石榴二十韻　元稹
何年安石國，萬里貢榴花。迢遞河源道，因依漢使槎。
酸辛犯蔥嶺，憔悴涉龍沙。初到摽珍目，多來比亂麻。
深拋故園裏，少種貴人家。唯我荊州見，憐君胡地賒。
從教當路長，兼恣入檐斜。綠葉裁煙翠，紅英動日華。
新簾裙透影，疏牖燭籠紗。委作金爐燄，飄成玉砌瑕。
乍驚珠綴密，終誤繡幃奢。琥珀烘梳碎，燕支懶頰塗。
風翻一樹火，電轉五雲車。絳帳迎宵日，芙蕖綻早牙。
淺深俱隱映，前後各分葩。宿露低蓮臉，朝[4539]光借綺霞。
暗虹徒繳繞，濯錦莫周遮。俗態能嫌舊，芳姿尚可嘉。
非專愛顏色，同恨阻幽遐。滿眼思鄉淚，相嗟亦自嗟。
[頁]卷,冊....[4540]408,12
第186筆
　　　　度門寺　元稹
北祖三禪地，（神秀禪師造。）西山萬樹松。門臨溪一帶，橋映竹千重。
翦鑿基階正，包藏景氣濃。諸巖分院宇，雙嶺抱垣墉。
舍利開層塔，香爐占小峰。道場居士置，經藏大師封。
太子知栽植，神王守要衝。由旬排講座，丈六寫真容。
佛語迦陵說，僧行猛虎從。修羅日拒，樓至拔霜鋒。
畫井垂枯朽，穿池救噞喁。蕉非難敗壞，槿喻暫丰茸。
寶界留遺事，金棺滅去蹤。缽傳烘瑪瑙，石長翠芙蓉。
影帳紗全落，繩床土半壅。（金棺已下，並寺中所有。）荒林迷醉象，危壁亞盤龍。
行色憐初月，歸程待曉鐘。心源雖了了，塵世苦憧憧。
宿蔭高聲懺，齋糧并力舂。他生再來此，還願總相逢。
[頁]卷,冊....[4540]408,12
第187筆
　　　　　大雲寺二十韻　元稹
地勝宜臺殿，山晴離垢氛。現身千佛國，護世四王軍。
碧耀高樓瓦，赬飛半壁文。鶴林縈古道，雁塔沒歸雲。
幡影中天颺，鐘聲下界聞。攀蘿極峰頂，游目到江濆。
馴鴿閒依綴，調猿靜守群。虎行風捷獵，龍睡氣氛氳。
穫稻禪衣卷，燒畬劫火焚。新英蜂采掇，荒草象耕耘。
缽付靈童洗，香教善女熏。果枝低窨窨，花雨澤雰雰。
示化維摩疾，降魔力士勳。聽經神變見，說偈鳥紛紜。
上境光猶在，深谿暗不分。竹籠煙欲暝，松帶日餘曛。
真諦成知別，迷心尚有云。多生沈五蘊，宿習樂三墳。
諭鹿車雖設，如蠶緒正棼。且將平等義，還奉聖明君。
[頁]卷,冊....[4540]408,12
第188筆
　　　　和友封題開善寺十韻（依次重用本韻）　元稹
梁王開佛廟，雲構歲時遙。珠綴飛閒鴿，紅泥落碎椒。
燈籠青燄短，香印白灰銷。古匣收遺施，行廊畫本朝。
藏經霑雨爛，魔女捧花嬌。亞樹牽藤閣，橫查壓石橋。
竹荒新筍細，池淺小魚跳。匠正琉璃瓦，僧鋤芍藥苗。
旋蒸茶嫩葉，偏把柳長條。便欲忘歸路，方知隱易招。
[頁]卷,冊....[4541]408,12
第189筆
　　　　牡丹二首（此後並是校書郎以前作）　元稹
簇蕊風頻壞，裁紅雨更新。眼看吹落地，便別一年春。

繁綠陰全合，衰紅展漸難。風光一舉，猶得暫時看。

[頁]卷,冊....[4542]409,12
第190筆
　　　　象人　元稹
被色空成象，觀空色異真。自悲人是假，那復假為人。
[頁]卷,冊....[4542]409,12
第191筆
　　　　與楊十二巨源盧十九經濟同遊大安亭各賦二物各為五韻探得松石　元稹
片石與孤松，曾經物外逢。月臨棲鶴影，雲抱老人峰。
蜀客君當問，秦官我舊封。積膏當琥珀，新劫長芙蓉。
待補蒼蒼去，樛柯早變龍。
[頁]卷,冊....[4542]409,12
第192筆
　　　　賦得春雪映早梅　元稹
飛舞先春雪，因依上番梅。一枝方漸秀，六出已同開。
積素光逾密，真花節暗催。摶風飄不散，見晛忽偏摧。
郢曲琴空奏，羌音笛見哀。今朝兩成詠，翻挾昔人才。
[頁]卷,冊....[4542]409,12
第193筆
　　　　賦得玉卮無當（韻取卮字）[4542]　元稹
共惜連城寶，翻成無當卮。詎慚君子貴，深訝巧工隳。
泛蟻功全小，如虹色不移。可憐殊礫石，何計辨糟醨。
江海誠難滿，盤筵莫忘施。縱乖斟酌意，猶得對光儀。
[頁]卷,冊....[4543]409,12
第194筆
　　　　賦得數蓂（元和中作）　元稹
將課司天曆，先觀近砌蓂。一旬開應月，五日數從星。
桂滿叢初合，蟾虧影漸零。辨時長有素，數閏或餘青。
墜葉推前事，新芽察未形。堯年始今歲，方欲瑞千齡。
[頁]卷,冊....[4543]409,12
第195筆
　　　　賦得九月盡（秋字）　元稹
霜降三旬後，蓂餘一葉秋。玄陰迎落日，涼魄盡殘鉤。
半夜灰移琯，明朝帝御裘。潘安過今夕，休詠賦中愁。
[頁]卷,冊....[4543]409,12
第196筆
　　　　賦得雨後花　元稹
紅芳憐靜色，深與雨相宜。餘滴下織蕊，殘珠墮細枝。
浣花江上思，啼粉鏡中窺。念此低回久，風光幸一吹。
[頁]卷,冊....[4543]409,12
第197筆
　　　　早歸　元稹
春靜曉風微，凌晨帶酒歸。遠山籠宿霧，高樹影朝暉。
飲馬魚驚水，穿花露滴衣。嬌鶯似相惱，含囀傍人飛。
[頁]卷,冊....[4543]409,12
第198筆
　　　　晚秋　元稹
竹露滴寒聲，離人曉思驚。酒醒秋簟冷，風急夏衣輕。
寢倦解幽夢，慮閒添遠情。誰憐獨欹枕，斜月透窗[4543]明。
[頁]卷,冊....[4544]409,12
第199筆
　　　　送林復夢赴韋令辟　元稹
蜀路危於劍，憐君自坦途。幾回曾啖炙，千里遠銜珠。
野性便荒飲，時風忌酒徒。相門多禮讓，前後莫相踰。
[頁]卷,冊....[4544]409,12
第200筆
　　　　憶楊十二　元稹
楊子愛言詩，春天好詠時。戀花從馬滯，聯句放杯遲。
日映含煙竹，風牽臥柳絲。南山更多興，須作白雲期。
[頁]卷,冊....[4544]409,12
第201筆
　　　　夜合　元稹
綺樹滿朝陽，融融有露光。雨多疑濯錦，風散似分妝。
葉密煙蒙火，枝低繡拂牆。更憐當暑見，留詠日偏長。
[頁]卷,冊....[4544]409,12
第202筆
　　　　新竹　元稹
新篁纔解籜，寒色已青蔥。冉冉偏凝粉，蕭蕭漸引風。
扶疏多透日，寥落未成叢。惟有團團節，堅貞大小同。
[頁]卷,冊....[4544]409,12
第203筆
　　　　秋相望　元稹
檐月驚殘夢，浮涼滿夏衾。蠨蛸低戶網，螢火度牆陰。
爐暗燈光短，床空帳影深。此時相望久，高樹憶橫岑。
[頁]卷,冊....[4544]409,12
第204筆
　　　　春病　元稹
病來閒臥久，因見靜時心。殘月曉窗迥，落花幽院深。
望山移坐榻，行藥步牆陰。車馬門前度，遙聞哀苦吟。
[頁]卷,冊....[4545]409,12
第205筆
　　　　山竹枝（自化感寺攜來，至清源，投之輞川耳。）　元稹
深院虎溪竹，遠公身自栽。多慚折君節，扶我出山來。
貴宅安危步，難將混俗材。還投輞川水，從作老龍回。
[頁]卷,冊....[4545]409,12
第206筆
　　　　悟禪三首寄胡果　元稹
近聞胡隱士，潛認得心王。不恨百年促，翻悲萬劫長。
有修終有限，無事亦無殃。慎莫通方便，應機不頓忘。

百年都幾日，何事苦囂然。晚歲倦為學，閒心易到禪。
病宜多宴坐，貧似少攀緣。自笑無名字，因名自在天。

近見新章句，因知見在心。春游晉祠水，晴上霍山岑。
問法僧當偈，還丹客贈金。莫驚投欲白，禪觀老彌深。

[頁]卷,冊....[4545]409,12
第207筆
　　　　東臺去（僕每為崔白二學士話陶先生喜不遇之事，且曰，僕得分司東臺，即足以買山家。）　元稹
陶君喜不遇，予每為君言。今日東臺去，澄心在陸渾。
旋抽隨日俸，并買近山園。千萬崔兼白。殷勤承主恩。
[頁]卷,冊....[4545]409,12
第208筆
　　　　戴光弓（韋評事見贈也）　元稹
潞府筋角勁，戴光因合成。因君懷膽氣，贈我定交情。
不擬閒穿葉，那能枉始生。唯調一隻箭，飛入破聊城。
[頁]卷,冊....[4546]409,12
第209筆
　　　　劉頗詩（并序）　元稹
　　昌平人劉頗，其上三世有義烈。頗少落行陣，二十解屬文。舉進士科
　　試不就，負氣。狹路間病甖車蔽柩，盡碎之。罄囊酬直而去，南歸唐
　　州。為吏所軋，勢不支。氣屈，自火其居。出契書投火中，繇是以氣
　　聞。予聞風四五年而後見，因以詩許之。
一言感激士，三世義忠臣。破甕嫌妨路，燒莊恥屬人。
迥分遼海氣，閒蹋洛陽塵。儻使權由我，還君白馬津。
[頁]卷,冊....[4546]409,12
第210筆
　　　　夜飲　元稹
燈火隔簾明，竹梢風雨聲。詩篇隨意贈，杯酒越巡行。
漫唱江朝曲，閒徵藥草名。莫辭終夜飲，朝起又營營。
[頁]卷,冊....[4546]409,12
第211筆
　　　　褒城驛（軍大夫嚴秦修）　元稹
嚴秦修此驛，兼漲驛前池。已種千竿竹，又（一作更）栽千樹梨。
四年三月半，新筍晚花（一作牡丹）時。悵望（一作恩向）東川去，等閒（一作偶然）題作（一作此）詩。
[頁]卷,冊....[4546]409,12
第212筆
　　　　閒二首[4546]　元稹
晻澹洲煙白，籬篩日腳紅。江喧過雲雨，船泊打頭風。
艇子收魚市，鴉兒噪荻叢。不堪堤上立，滿眼是蚊蟲。

青衫經夏黕，白髮望鄉稠。雨冷新秋簟，星稀欲曙樓。
連鴻盡南去，雙鯉本東流。北信無人寄，蟬聲滿樹頭。

[頁]卷,冊....[4547]409,12
第213筆
　　　　欲曙　元稹
江堤閱暗流，漏鼓急殘籌。片月低城堞，稀星轉角樓。
鶴媒華表上，鵊柳枝頭。不為來趨府，何因欲曙遊。
[頁]卷,冊....[4547]409,12
第214筆
　　　　寄胡靈之　元稹
早歲顛狂伴，城中共幾年。有時潛步出，連夜小亭眠。
月影侵床上，花叢在眼前。今宵正風雨，空宅楚江邊。
[頁]卷,冊....[4547]409,12
第215筆
　　　　夜雨　元稹
水怪潛幽草，江雲擁廢居。雷驚空屋柱，電照滿床書。
竹瓦風頻裂，茅檐雨漸疏。平生滄海意，此去怯為魚。
[頁]卷,冊....[4547]409,12
第216筆
　　　　酬李六醉後見寄口號（用本韻）　元稹
頓愈頭風疾，因吟口號詩。文章紛似繡，珠玉布如棋。
健羨觥飛酒，蒼黃日映籬。命童寒色倦，撫稚晚啼飢。
潦倒慚相識，平生頗自奇。明公將有問，林下是靈龜。
[頁]卷,冊....[4547]409,12
第217筆
　　　　歸田（時三十七）　元稹
陶君三十七，挂綬出都門。我亦今年去，商山淅岸村。
冬修方丈室，春種桔槔園。千萬人間事，從茲不復言。
[頁]卷,冊....[4548]409,12
第218筆
　　　　緣路　元稹
總是玲瓏竹，兼藏淺漫溪。沙平深見底，石亂不成泥。
煙火遙村落，桑麻隔稻畦。此中如有問，甘被到頭迷。
[頁]卷,冊....[4548]409,12
第219筆
　　　　誚盧勘與予數約遊三寺勘獨沈醉而不行　元稹
乘興無羈束，閑行信馬蹄。路幽穿行遠，野迥望雲低。
素帚茅花亂，圓珠稻實齊。如何盧進士，空戀醉如泥。
[頁]卷,冊....[4548]409,12
第220筆
　　　　遣春三首　元稹
楊公三不惑，我惑兩般全。逢酒判身病，拈花盡意憐。
水生低岸沒，梅蹙小珠連。千萬紅顏輩，須驚又一年。

柳眼開渾盡，梅心動已闌。風光好時少，杯酒病中難。
學問慵都廢，聲名老更判。唯餘看花伴，未免憶長安。

失卻遊花伴，因風浪引將。柳堤遙認馬，梅徑誤尋香。
晚景行看謝，春心漸欲狂。園林都不到，何處枉風光。

[頁]卷,冊....[4548]409,12
第221筆
　　　　歲日　元稹
一日今年始，一年前事空。淒涼百年事，應與一年同。
[頁]卷,冊....[4549]409,12
第222筆
　　　　湘南登臨湘樓　元稹
高處望瀟湘，花時萬井香。雨餘憐日嫩，歲閏覺春長。
霞剎分危牓，煙波透遠光。情知樓上好，不是仲宣鄉。
[頁]卷,冊....[4549]409,12
第223筆
　　　　晚宴湘亭　元稹
晚日宴清湘，晴空走豔陽。花低愁露醉，絮起覺春狂。
舞旋紅裙急，歌垂碧袖長。甘心出童羖，須一盡時荒。
[頁]卷,冊....[4549]409,12
第224筆
　　　　酒醒　元稹
飲醉日將盡，醒時夜已闌。暗燈風燄曉，春席水窗寒。
未解縈身帶，猶傾墜枕冠。呼兒問狼藉，疑是夢中歡。
[頁]卷,冊....[4549]409,12
第225筆
　　　　獨遊　元稹
遠地難逢侶，閒人且獨行。上山隨老鶴，接酒待殘鶯。
花當西施面，泉勝衛玠清。鵜鶘滿春野，無限好同聲。
[頁]卷,冊....[4550]410,12
第226筆
　　　　洞庭湖　元稹
人生除泛海，便到洞庭波。駕浪沈西日，吞空接曙河。
虞巡竟安在，軒樂詎曾過。唯有君山下，狂風萬古多。
[頁]卷,冊....[4550]410,12
第227筆
　　　　雪天　元稹
故鄉千里夢，往事萬重悲。小雪沈陰夜，閒窗老病時。
獨聞歸去雁，偏詠別來詩。慚愧紅妝女，頻驚兩鬢絲。
[頁]卷,冊....[4550]410,12
第228筆
　　　　贈熊士登　元稹
平生本多思，況復老逢春。今日梅花下，他鄉值故人。
[頁]卷,冊....[4550]410,12
第229筆
　　　　別嶺南熊判官[4550]　元稹
十年常遠道，不忍別離聲。況復三巴外，仍逢萬里行。
桐花新雨氣，梨葉晚春晴。到海知何日，風波從此生。
[頁]卷,冊....[4551]410,12
第230筆
　　　　水上寄樂天　元稹
眼前明月水，先入漢江流。漢水流江海，西江過庾樓。
庾樓今夜月，君豈在樓頭。萬一樓頭望，還應望我愁。
[頁]卷,冊....[4551]410,12
第231筆
　　　　夏陽亭臨望寄河陽侍御堯　元稹
望遠音書絕，臨川意緒長。殷勤眼前水，千里到河陽。
[頁]卷,冊....[4551]410,12
第232筆
　　　　日高睡　元稹
隔是身如夢，頻來不為名。憐君近南住，時得到山行。
[頁]卷,冊....[4551]410,12
第233筆
　　　　輞川　元稹
世累為身累，閒忙不自由。殷勤輞川水，何事出山流。
[頁]卷,冊....[4551]410,12
第234筆
　　　　天壇歸　元稹
為結區中累，因辭洞裏花。還來舊城郭，煙火萬人家。
[頁]卷,冊....[4551]410,12
第235筆
　　　　雨後　元稹
倦寢數殘更，孤燈暗又明。竹梢餘雨重，時復拂簾驚。
[頁]卷,冊....[4551]410,12
第236筆
　　　　晴日[4551]　元稹
多病苦虛羸，晴明強展眉。讀書心緒少，閒臥日長時。
[頁]卷,冊....[4552]410,12
第237筆
　　　　直臺　元稹
麋入神羊隊，烏驚海鷺眠。仍教百餘日，迎送直聽前。
[頁]卷,冊....[4552]410,12
第238筆
　　　　行宮（一作王建詩）　元稹
寥落古行宮，宮花寂寞紅。白頭宮女在，閒坐說玄宗。
[頁]卷,冊....[4552]410,12
第239筆
　　　　醉行　元稹
秋風方索漠，霜貌足暌攜。今日騎驄馬，街中醉蹋泥。
[頁]卷,冊....[4552]410,12
第240筆
　　　　指巡胡　元稹
遣悶多憑酒，公心只仰胡。挺身唯直指，無意獨欺愚。
[頁]卷,冊....[4552]410,12
第241筆
　　　　飲新酒　元稹
聞君新酒熟，況值菊花秋。莫怪平生志，圖銷盡日愁。
[頁]卷,冊....[4552]410,12
第242筆
　　　　香毬　元稹
順俗唯圖轉，居中莫動搖。愛君心不惻，猶訝火長燒。
[頁]卷,冊....[4552]410,12
第243筆
　　　　景申秋八首　元稹
年年秋意緒，多向雨中生。漸欲煙火近，稍憐衣服輕。
詠詩閒處立，憶事夜深行。濩落尋常慣，淒涼別為情。
[4552]
蚊幌雨來卷，燭蛾燈上稀。啼兒冷秋簟，思婦問寒衣。
簾斷螢火入，窗明蝙蝠飛。良辰日夜去，漸與壯心違。

嗢嗢簷霤凝，丁丁窗雨繁。枕傾筒簟滑，幔颭案燈翻。
喚魘兒難覺，吟詩婢苦煩。強眠終不著，閒臥暗消魂。

瓶瀉高簷雨，窗來激箭風。病憎燈火暗，寒覺薄幃空。
婢報樵蘇竭，妻愁院落通。老夫慵計數，教想蔡城東。

風頭難著枕，病眼厭看書。無酒銷長夜，回燈照小餘。
三元推廢王，九曜入乘除。廊廟應多算，參差斡太虛。

經雨籬落壞，入秋田地荒。竹垂哀折節，蓮敗惜空房。
小片慈菇白，低叢柚子黃。眼前撩亂輩，無不是同鄉。

雨柳枝枝弱，風光片片斜。蜻蜓憐曉露，蛺蝶戀秋花。
飢啅空籬雀，寒棲滿樹鴉。荒涼池館內，不似有人家。

病苦十年後，連陰十日余。人方教作鼠，天豈遣為魚。
鮫綻酆城劍，蟲凋龜火書。出聞泥濘盡，何地不摧車。

[頁]卷,冊....[4553]410,12
第244筆
　　　　遣行十首　元稹
慘切風雨夕（集作多），沉吟離別情。燕辭前日社，蟬是每年聲。
暗淚深相感，危心亦自驚。不如元不識，俱作[4553]路人行。

十五年前事，恓惶無限情。病僮更借出，羸馬共馳聲。
射葉楊纔破，聞弓雁已驚。小年辛苦學，求得苦辛行。

徙倚簷宇下，思量去住情。暗螢穿竹見，斜雨隔窗聲。
就枕回轉數，聞雞撩亂驚。一家同草草，排比送君行。

已愴朋交別，復懷兒女情。相兄亦相舊，同病又同聲。
白髮年年剩，秋蓬處處驚。不堪身漸老，頻送異鄉行。

塞上風雨思，城中兄弟情。北隨鵷立位，南送雁來聲。
遇適尤兼恨，聞書喜復驚。唯應遙料得，知我伴君行。

暮欲歌吹樂，暗衝泥水情。稻花秋雨氣，江石夜灘聲。
犬吠穿籬出，鷗眠起水驚。愁君明月夜，獨自入山行。

七過褒城驛，回回各為情。八年身世夢，一種水風聲。
尋覓詩章在，思量歲月驚。更悲西塞別，終夜繞池行。

褒縣驛前境，曲江池上情。南堤衰柳意，西寺晚鐘聲。
雲水興方遠，風波心已驚。可憐皆老大，不得自由行。

見說巴風俗，都無漢性情。猿聲蘆管調，羌笛竹雞聲。
迎候人應少，平安火莫驚。每逢危棧處，須作貫魚[4554]行。

聞道陰平郡，翛然古戍情。橋兼麋鹿蹋，山應鼓鼙聲。
羌婦梳頭緊，蕃牛護尾驚。憐君閒悶極，只傍白江行。

[頁]卷,冊....[4555]410,12
第245筆
　　　　生春二十首（丁酉歲，凡二十章。）　元稹
何處生春早，春生雲色中。籠蔥閒著水，晻淡欲隨風。
度曉分霞態，餘光庇雪融。晚來低漠漠，渾欲泥幽叢。

何處生春早，春生漫雪中。渾無到地片，唯逐入樓風。
屋上些些薄，池心旋旋融。自悲銷散盡，誰假入蘭叢。

何處生春早，春生霽色中。遠林橫返照，高樹亞東風。
水凍霜威庇，泥新地氣融。漸知殘雪薄，杪近最憐叢。

何處生春早，春生曙火中。星圍分暗陌，煙氣滿晴風。
宮樹棲鴉亂，城樓帶雪融。競排閶闔側，珂傘自相叢。

何處生春早，春生曉禁中。殿階龍旆日，漏閣寶箏風。
藥樹香煙重，天顏瑞氣融。柳梅渾未覺，青紫已叢叢。

何處生春早，春生江路中。南移臨浦市，晴候過湖風。
蘆筍錐猶短，凌澌玉漸融。數宗船載足，商婦兩眉叢。
[4555]
何處生春早，春生野墅中。病翁閒向日，征婦懶成風。
斫筤天雖暖，穿區凍未融。鞭牛縣門外，爭士蓋蠶叢。

何處生春早，春生冰岸中。尚憐扶臘雪，漸覺受東風。
織女雲橋斷，波神玉貌融。便成鳴咽去，流恨與蓮叢。

何處生春早，春生柳眼中。茅新纔綻日，茸短未含風。
綠誤眉心重，黃驚蠟淚融。碧條殊未合，愁緒已先叢。

何處生春早，春生梅援中。蕊排難犯雪，香乞（音氣）擬來風。
隴回羌聲怨，江遙客思融。年年最相惱，緣未有諸叢。

何處生春早，春生鳥思中。鵲巢移舊歲，羽旋高風。
鴻雁驚沙暖，鴛鴦愛水融。最憐雙翡翠，飛入小梅叢。

何處生春早，春生池榭中。鏤瓊冰陷日，文縠水回風。
柳愛和身動，梅愁合樹融。草茅猶未出，挑得小萱叢。

何處生春早，春生稚戲中。亂騎殘爆竹，爭唾小旋風。
罵雨愁妨走，呵冰喜旋融。女兒針線盡，偷學五辛叢。

何處生春早，春生人意中。曉妝雖近火，晴戲漸憐風。
暗入心情懶，先添酒思融。預知花好惡，偏在最深叢。
[4556]
何處生春早，春生半睡中。見燈如見霧，聞雨似聞風。
開眼猶殘夢，身便恐融。卻成雙翅蝶，還繞庳花叢。（一本傍人驚屢壓，魂逐牡丹叢。）
何處生春早，春生曉鏡中。手寒勻面粉，鬟動倚簾風。
宿霧梅心滴，朝光幕上融。思牽梳洗懶，空拔綠絲叢。

何處生春早，春生綺戶中。玉櫳穿細日，羅幔張（上聲）輕風。
柳軟腰支嫩，梅香密氣融。獨眠傍妒物，偷鏟合歡叢。

何處生春早，春生老病中。土膏蒸足腫，天暖癢頭風。
似覺肌膚展，潛知血氣融。又添新一歲，衰白轉成叢。

何處生春早，春生客思中。旅魂驚北雁，鄉信是東風。
縱有心灰動，無由鬢雪融。未知開眼日，空繞未開叢。

何處生春早，春生濛雨中。裛塵微有氣，拂面細如風。
柳誤啼珠密，梅驚粉汗融。滿空愁淡淡，應豫憶芳叢。

[頁]卷,冊....[4557]410,12
第246筆
　　　　嘉陵水　元稹
爾是無心水，東流有恨無。我心無說處，也共爾何殊。
[頁]卷,冊....[4557]410,12
第247筆
　　　　漫天嶺贈僧　元稹
五上兩漫天，因師懺業緣。漫天無盡日，浮世有窮年。
[頁]卷,冊....[4557]410,12
第248筆
　　　　百牢關　元稹
天上無窮路，生期七十間。那堪九年內，五度百牢關。
[頁]卷,冊....[4558]410,12
第249筆
　　　　二月十九日酬王十八全素（此後有酬和，並次用本韻。）　元稹
君念世上川，嗟予老瘴天。那堪十日內，又長白頭年。
[頁]卷,冊....[4558]410,12
第250筆
　　　　滎陽鄭公以稹寓居嚴茅有池塘之勝寄詩四首因有意獻）　元稹
激射分流闊，灣環此地多。暫停隨梗浪，猶閱敗霜荷。
恨阻還江勢，思深到海波。自傷才畎澮，其奈贈珠何。
[頁]卷,冊....[4558]410,12
第251筆
　　　　酬樂天寄蘄州簟　元稹
蘄簟未經春，君先拭翠筠。知為熱時物，預與瘴中人。
碾玉連心潤，編牙小片珍。霜凝青汗簡，冰透碧游鱗。
水魄輕涵黛，琉璃薄帶塵。夢成傷冷滑，驚臥老龍身。
[頁]卷,冊....[4558]410,12
第252筆
　　　　酬李浙西先因從事見寄之作　元稹
近日金鑾直，親於漢珥貂。內人傳帝命，丞相讓吾僚。
浙郡懸旌遠，長安諭日遙。因君蕊珠贈，還一夢煙霄。
[頁]卷,冊....[4558]410,12
第253筆
　　　　酬周從事望海亭見寄　元稹
年老無流輩，行稀足薜蘿。熱時憐水近，高處見山多。
衣袖長堪舞，喉嚨轉解歌。不辭狂復醉，人世有風波。
[頁]卷,冊....[4558]410,12
第254筆
　　　　代杭民答樂天　元稹
翠幕籠斜日，朱衣儼別筵。管弦淒欲罷，城郭望衣然。
路溢新城市，農開舊廢田。春坊幸無事，何惜借三年。
[頁]卷,冊....[4559]410,12
第255筆
　　　　杏園（此後並校書郎已前詩）　元稹
浩浩長安車馬塵，狂風吹送每年春。門前本是虛空（一作空虛）界，何事栽花誤世人。
[頁]卷,冊....[4560]411,12
第256筆
　　　　菊花　元稹
秋叢繞舍似陶家，遍繞籬邊日漸斜。不是花中偏愛菊，此花開盡更無花。
[頁]卷,冊....[4560]411,12
第257筆
　　　　酬哥舒大少府寄同年科第　元稹
前年科第偏年少，未解知羞最愛狂。九陌爭馳好鞍馬，八人同著彩衣裳。（同年科第，宏詞。呂二炅、王十一起，拔萃。白二十二居易，平判。李十一復禮、咕四頻、哥舒大煩、崔十八玄亮逮不肖，八人皆奉榮養。）
自言行樂朝朝是。豈料浮生漸漸忙，賴得官閒且疏散。到君花下憶諸郎。
[頁]卷,冊....[4560]411,12
第258筆
　　　　幽棲　元稹
野人自愛幽棲所，近對長松遠是山。盡日望雲心不繫，有時看月夜方閒。
壺中天地乾坤外，夢裏身名旦暮間。遼海若思千歲鶴，且留城市會飛還。
[頁]卷,冊....[4560]411,12
第259筆
　　　　清都春霽寄胡三吳十一[4560]　元稹
蕊珠宮殿經微雨，草樹無塵耀眼光。白日當空天氣暖，好風飄樹柳陰涼。
蜂憐宿露攢芳久，燕得新泥拂戶忙。時節催年春不住，武陵花謝憶諸郎。
[頁]卷,冊....[4561]411,12
第260筆
　　　　華嶽寺　元稹
　　貞元二十年正月二十五日，自洛之京。二月三日春社，至華嶽寺。憩
　　竇師院，曾未逾月。又復徂東，再謁竇師。因題四韻而已。
山前古寺臨長道，來往淹留為愛山。雙燕營巢始西別，百花成子又東還。
暝驅羸馬頻看堠，曉聽鳴雞欲度關。羞見竇師無外役，竹窗依舊老身閒。
[頁]卷,冊....[4561]411,12
第261筆
　　　　天壇上境　元稹
　　貞元二十年五月十四日，夜宿天壇石幢側。十五日得盩厔馬逢少府書
　　，知予遠上天壇。因以長句見贈，篇末仍云。靈溪試為訪金丹，因於
　　壇上還贈。
野人性僻窮深僻，芸署官閒不似官。萬里洞中朝玉帝，（上有洞周萬里。）九光霞外宿天壇。
洪漣浩渺東溟曙，白日低回上境寒。因為南昌檢仙籍，馬君家世奉還丹。
[頁]卷,冊....[4561]411,12
第262筆
　　　　尋西明寺僧不在　元稹
春來日日到西林，飛錫經行不可尋。蓮池舊是無波水，莫逐狂風起浪心。
[頁]卷,冊....[4561]411,12
第263筆
　　　　與吳侍御春遊　元稹
蒼龍闕下陪驄馬，紫閣峰頭見白雲。滿眼流光隨日度，今朝花落更紛紛。
[頁]卷,冊....[4561]411,12
第264筆
　　　　晚春　元稹
晝靜簾疏燕語頻，雙雙鬥雀動階塵。柴扉日暮隨風掩，落盡閒花不見人。
[頁]卷,冊....[4562]411,12
第265筆
　　　　先醉　元稹
今日樽前敗飲名，三杯未盡不能傾。怪來花下長先醉，半是春風蕩酒情。
[頁]卷,冊....[4562]411,12
第266筆
　　　　獨醉　元稹
一樹芳菲也當春，漫隨車馬擁行塵。桃花解笑鶯能語，自醉自眠那藉人。
[頁]卷,冊....[4562]411,12
第267筆
　　　　宿醉　元稹
風飲春心不自由，等閒衝席飲多籌。朝來始向花前覺，度卻醒時一夜愁。
[頁]卷,冊....[4562]411,12
第268筆
　　　　懼醉（答盧子蒙）　元稹
聞道秋來怯夜寒，不辭泥水為杯盤。殷勤懼醉有深意，愁到醒時燈火闌。
[頁]卷,冊....[4562]411,12
第269筆
　　　　羨醉　元稹
綺陌高樓競醉眠，共期憔悴不相憐。也應自有尋春日，虛度而今正少年。
[頁]卷,冊....[4562]411,12
第270筆
　　　　憶醉　元稹
自歎旅人行意速，每嫌杯酒緩歸期。今朝偏遇（一作偶）醒時別，淚落風前憶醉時。
[頁]卷,冊....[4562]411,12
第271筆
　　　　病醉（戲作吳吟，贈盧十九經濟、張三十四弘、辛丈丘度。）　元稹
醉伴見儂因病酒，道儂無酒不相窺。那知下藥還沽底，人土人來剩一卮。
[頁]卷,冊....[4562]411,12
第272筆
　　　　擬醉（與盧子蒙飲於竇晦之，醉後賦詩共十九首，子蒙敘為別卷，自此至狂醉，皆是夕所賦。）　元稹
九月閒宵初向火，一尊清酒始行杯。憐君城外遙相憶，冒雨衝泥黑地來。
[頁]卷,冊....[4563]411,12
第273筆
　　　　勸醉　元稹
竇家能釀銷愁酒，但是愁人便與銷。願我共君俱寂寞，只應連夜復連朝。
[頁]卷,冊....[4563]411,12
第274筆
　　　　任醉　元稹
本怕酒醒渾不飲，因君相勸覺情來。殷勤滿酌從聽醉，乍可欲醒還一杯。
[頁]卷,冊....[4563]411,12
第275筆
　　　　同醉（呂子元、庾及之、杜歸和同隱客泛韋氏池。）　元稹
柏樹臺中推事人，杏花壇上鍊形真。心源一種閒如水，同醉櫻桃林（一作樹）下春。
[頁]卷,冊....[4563]411,12
第276筆
　　　　狂醉　元稹
一自柏臺為御史，二年辜負兩京春。峴亭今日顛狂醉，舞引紅娘亂打人。
[頁]卷,冊....[4563]411,12
第277筆
　　　　伴僧行　元稹
春來求事百無成，因向愁中識道情。花滿杏園千萬樹，幾人能伴老僧行。
[頁]卷,冊....[4563]411,12
第278筆
　　　　古寺　元稹
古寺春餘日半斜，行風蕭爽勝人家。花時不到有花院，意在尋僧不在花。
[頁]卷,冊....[4563]411,12
第279筆
　　　　定僧　元稹
落魄閒行不著家，遍尋春寺賞年華。野（一作禪）僧偶向花前定，滿樹狂風滿樹花。
[頁]卷,冊....[4563]411,12
第280筆
　　　　觀心處　元稹
滿坐喧喧笑語頻，獨憐方丈了無塵。燈前便是觀心處，要似觀心有幾人。
[頁]卷,冊....[4564]411,12
第281筆
　　　　智度師二首　元稹
四十年前馬上飛，功名藏盡擁禪衣。石榴園下擒生處，獨自閒行獨自歸。

三陷思明三突圍，鐵衣拋盡衲禪衣。天津橋上無人識，閒憑欄干望落暉。

[頁]卷,冊....[4564]411,12
第282筆
　　　　西明寺牡丹　元稹
花向琉璃地上生，光風炫轉紫雲英。自從天女盤中見，直至今朝眼更明。
[頁]卷,冊....[4564]411,12
第283筆
　　　　憶楊十二　元稹
去時芍藥才堪贈，看卻殘花已度春。只為情深偏愴別，等閒相見莫相親。
[頁]卷,冊....[4564]411,12
第284筆
　　　　送復夢赴韋今幕　元稹
世上於今重檢身，吾徒耽酒作狂人。西曹舊事多持法，慎（一作切）莫吐他丞相茵。
[頁]卷,冊....[4564]411,12
第285筆
　　　　送劉太白（太白居從善坊）　元稹
洛陽大底居人少，從善坊西最寂寥。想得（一作到）劉君獨騎馬，古堤愁（一作秋）樹隔中橋。
[頁]卷,冊....[4564]411,12
第286筆
　　　　奉誠園（馬司徒舊宅）　元稹
蕭相深誠奉至尊，舊居求作奉誠園。秋來古巷無人掃，樹滿空牆閉戟門。
[頁]卷,冊....[4564]411,12
第287筆
　　　　與太白同之東洛至櫟陽太白染疾駐行予九月二十五日至華嶽寺雪後望[4564]山　元稹
共作洛陽千里伴，老劉因疾駐行軒。今朝獨自山前立，雪滿三峰倚寺門。
[頁]卷,冊....[4565]411,12
第288筆
　　　　野狐泉柳林　元稹
去日野狐泉上柳，紫牙初綻拂眉低。秋來寥落驚風雨，葉滿空林踏作泥。
[頁]卷,冊....[4565]411,12
第289筆
　　　　酬胡三憑人問牡丹　元稹
竊見胡三問牡丹，為言依舊滿西欄。花時何處偏相憶，寥落衰紅雨後看。
[頁]卷,冊....[4565]411,12
第290筆
　　　　酬樂天秋興見贈本句云莫怪獨吟秋興苦比君校近二毛年　元稹
勸君莫作悲秋賦，白髮如星也任垂。畢竟百年同是夢，長年何異少何為。
[頁]卷,冊....[4565]411,12
第291筆
　　　　雪後宿同軌店上法護寺鐘樓望月　元稹
滿山殘雪滿山風，野寺無門院院空。煙火漸稀孤店靜，月明深夜古樓中。
[頁]卷,冊....[4566]412,12
第292筆
　　　　陪韋尚書丈歸履信宅因贈韋氏兄弟　元稹
紫垣騶騎入華居，公子文衣護錦輿。眠閣書生復何事，也騎羸馬從尚書。
[頁]卷,冊....[4566]412,12
第293筆
　　　　永貞二年正月二日上御丹鳳樓赦天下予與李公垂庾順之閒行曲江不及盛觀　元稹
春來饒夢慵朝起，不看千官擁御樓。卻著閒行是忙事，數人同傍曲江頭。
[頁]卷,冊....[4566]412,12
第294筆
　　　　韋居守晚歲常言退休之志因署其居曰大隱洞命予賦詩因贈絕句　元稹
謝公潛有東山意，已向朱門啟洞門。大隱猶疑戀朝市，不如名作罷歸園。
[頁]卷,冊....[4566]412,12
第295筆
　　　　贈李十二牡丹花片因以餞行　元稹
鶯澀餘聲絮墮風，牡丹花盡葉成叢。可憐顏色經年別，收取朱闌一片紅。
[頁]卷,冊....[4566]412,12
第296筆
　　　　題李十一修行（一作竹）里居壁[4566]　元稹
雲闕朝迴塵騎合，杏花春盡曲江閒。憐君雖在城中住，不隔人家便是山。
[頁]卷,冊....[4567]412,12
第297筆
　　　　靖安窮居　元稹
喧靜不由居遠近，大都車馬就權門。野人住處無名利，草滿空階樹滿園。
[頁]卷,冊....[4567]412,12
第298筆
　　　　贈樂天　元稹
等閒相見銷長日，也有閒時更學琴。不是眼前無外物，不關心事不經心。
[頁]卷,冊....[4567]412,12
第299筆
　　　　使東川（并序，此後並御史時作。）　元稹
　　元和四年三月七日，予以監察御史使東川。往來鞍馬間，賦詩凡三十
　　二章。秘書省校書郎白行簡為予手寫為東川卷，今所錄者，但七言絕
　　句長句耳。起駱口驛，盡望驛臺，二十二首云。
　　駱口繹二首
　　　　使東川　駱口驛二首　元稹
　　東壁上有李二十員外逢吉、崔二十二侍御韶使雲南題名處。北壁有翰
　　林白二十二居易題擁石關云開雪紅樹等篇。有王質夫和焉。王不知是
　　何人也。
郵亭壁上數行字，崔李題名王白詩。盡日無人共言語，不離牆下至行詩。

二星徼外通蠻服，五夜燈前草御文。我到東川恰相半，向南看月北看雲。

[頁]卷,冊....[4567]412,12
第300筆
　　　　使東川　清明日（行至漢上，憶與樂天、知退、杓直、拒非、順之輩同遊。）　元稹
常年寒食好風輕，觸處相隨取次行。今日清明漢江上，一身騎馬縣官迎。
[頁]卷,冊....[4567]412,12
第301筆
　　　　使東川　亞枝紅[4567]　元稹
　　往歲與樂天曾於郭家亭子竹林中，見亞枝紅桃花半在池水。自後數年
　　，不復記得。忽於褒城驛池岸竹間見之，宛如舊物，深所愴然。
平陽池上亞枝紅，悵望山郵事事同。遠向萬竿（一作莖）深竹里，一枝渾臥碧流中。
[頁]卷,冊....[4568]412,12
第302筆
　　　　使東川　梁州夢（是夜宿漢川驛，夢與杓直、樂天同遊曲江，兼入慈恩寺諸院，倏然而寤，則遞乘及階，郵吏已傳呼報曉矣。）　元稹
夢君同繞（一作兄弟）曲江頭，也向慈恩院院遊。亭吏呼人排去馬（一作喚人排馬去），忽驚身在古梁州。
[頁]卷,冊....[4568]412,12
第303筆
　　　　使東川　南秦雪　元稹
帝城寒盡臨寒食，駱谷春深未有春。纔見嶺頭雲似蓋，已驚巖下雪如塵。
千峰筍石千株（一作條）玉，萬樹松蘿萬朵銀。飛鳥不飛猿不動，青驄御史上南秦。
[頁]卷,冊....[4568]412,12
第304筆
　　　　使東川　江樓月（嘉川驛望月，憶杓直、樂天、知退、拒非、順之數賢，居近曲江，閒夜多同步月。）　元稹
嘉陵江岸驛樓中，江在樓前月在空。月色滿床兼滿地，江聲如鼓復如風。
誠知遠近皆三五，但恐陰晴有異同。萬一帝鄉還潔白（一作皎潔），幾人潛傍杏園東。
[頁]卷,冊....[4568]412,12
第305筆
　　　　使東川　慚間囚（蜀門夜行憶與順之在司馬鍊師壇上話出處時）　元稹
司馬子微壇上頭，與君深結白雲儔。尚平村落擬連買，王屋山泉為別遊。
各待陸渾求一尉，共資三徑便同休。那知今日蜀門路，帶月夜行緣問囚。
[頁]卷,冊....[4568]412,12
第306筆
　　　　使東川　江上行　元稹
悶見漢江流不息，悠悠漫漫竟何成。江流不語意相問，何事遠來江上行。
[頁]卷,冊....[4568]412,12
第307筆
　　　　使東川　漢江上（一無上字）笛（二月十五日夜，於西縣白馬驛南樓聞笛悵然。憶得小年曾與從兄長楚寫漢江聞笛賦而有愴耳）　元稹
小年為寫遊梁賦，最說漢江聞笛愁。今夜聽時在何處，月明西縣驛南樓。
[頁]卷,冊....[4569]412,12
第308筆
　　　　使東川　郵亭月　元稹
　　於駱口驛，見崔二十二題名處。數夜後，於青山驛玩月。憶得崔生好
　　持確論，每於宵話之中，常曰，人生晝務夜安，步月閒行，吾不與也
　　。言訖，堅臥。他人雖千百其詞，難動搖矣。至是愴然，思此題，因
　　有獻。
君多務實我多情，大抵偏嗔步月明。今夜山郵與蠻嶂，君應堅臥我還行。
[頁]卷,冊....[4569]412,12
第309筆
　　　　使東川　嘉陵驛二首（篇末有懷）　元稹
嘉陵驛上空床靠，一夜嘉陵江水聲。仍對牆南滿山樹，野花撩亂月朧明。

牆外花枝壓短牆，月明遠照半張床。無人會得此時意，一夜獨眠西畔廊。

[頁]卷,冊....[4569]412,12
第310筆
　　　　使東川　百牢關（奉使推小吏任敬仲）　元稹
嘉陵江上萬重山，何事臨江一破顏。自笑只緣任敬仲，等閒身度百牢關。
[頁]卷,冊....[4569]412,12
第311筆
　　　　使東川　江花落　元稹
日暮嘉陵江水東，梨花萬片逐江風。江花何處最腸斷，半落江流半在空。
[頁]卷,冊....[4569]412,12
第312筆
　　　　使東川　嘉陵江二首　元稹
秦人惟識秦中水，長想吳江與蜀江。今日嘉川驛樓下，可憐如練繞明窗。

千里嘉陵江水聲，何年重繞此江行。只應添得清宵夢，時見滿江流（一作秋）月明。

[頁]卷,冊....[4569]412,12
第313筆
　　　　使東川　西縣驛　元稹
去時樓上清明夜，月照樓前撩亂花。今日成陰復成子，可憐春盡未還家。
[頁]卷,冊....[4570]412,12
第314筆
　　　　使東川　望喜驛　元稹
滿眼文書堆案邊，眼昏偷得暫時眠。子規驚覺燈又滅，一道月光橫枕前。
[頁]卷,冊....[4570]412,12
第315筆
　　　　使東川　好時節　元稹
身騎驄馬峨眉下，面帶霜威卓氏前。虛度東川好時節，酒樓元被蜀兒眠。
[頁]卷,冊....[4570]412,12
第316筆
　　　　使東川　夜深行　元稹
夜深猶自繞江行，震地江聲似鼓聲。漸見戍樓疑近驛，百牢關吏火前迎。
[頁]卷,冊....[4570]412,12
第317筆
　　　　使東川　望驛臺（三月盡）　元稹
可憐三月三旬足，悵望江邊望驛臺。料得孟光今日語，不曾春盡不歸來。
[頁]卷,冊....[4570]412,12
第318筆
　　　　贈咸陽少府蕭郎　元稹
莫怪逢君淚每盈，仲由多感有深情。陸家幼女託良婿，阮氏諸房無外生。
顧我自傷為弟拙，念渠能繼事姑名。別時何處最腸斷，日暮渭陽驅馬行。
[頁]卷,冊....[4570]412,12
第319筆
　　　　贈呂三校書（與呂校書同年科第，後為別七年。元和己丑歲八月，偶於陶化坊會宿。）　元稹
同年同拜校書郎，觸處潛行爛熳狂。共占花園爭趙辟，競添錢貫定秋娘。
七年浮世皆經眼，八月閒宵忽並床。語到欲明歡又泣，傍人相笑兩相傷。
[頁]卷,冊....[4570]412,12
第320筆
　　　　封書　元稹
鶴臺南望白雲關，城市猶存暫一還。書出步虛三百韻，蕊珠文字在人間。
[頁]卷,冊....[4571]412,12
第321筆
　　　　仁風李著作園醉後寄李十　元稹
朧明春月照花枝，花下音（一作鶯）聲是（一作似）管兒。卻笑西京李員外，五更騎馬趁朝時。
[頁]卷,冊....[4571]412,12
第322筆
　　　　燈影　元稹
洛陽晝夜無車馬，漫挂紅紗滿樹頭。見說平時燈影裏，玄宗潛伴太真游。
[頁]卷,冊....[4571]412,12
第323筆
　　　　貶江陵途中寄樂天杓直杓直以員外郎判鹽鐵樂天以拾遺在翰林（此後並江陵士曹時詩，李建字杓直。）　元稹
想到江陵無一事，酒杯書卷綴新文。紫芽嫩茗和枝采，朱橘香苞數瓣分。
暇日上山狂逐鹿，凌晨過寺飽看雲。算緡草詔終須解，不敢將心遠羨君。
[頁]卷,冊....[4571]412,12
第324筆
　　　　渡漢江（去年春，奉使東川，經嶓冢山下。）　元稹
嶓冢去年尋漾水，襄陽今日渡江濆。山遙遠樹纔成點，浦靜沈碑欲辨文。
萬里朝宗誠可羨，百川流入渺難分。鯢鯨歸穴東溟溢，又作波濤隨伍員。
[頁]卷,冊....[4571]412,12
第325筆
　　　　哀病驄呈致用　元稹
櫪上病驄啼褭褭，江邊廢宅路迢迢。自經梅雨長垂耳，乍食菰蔣欲折腰。
金絡頭銜光未滅，玉花衫色瘦來燋。曾聽禁漏驚衙鼓，慣蹋康衢怕小橋。
半夜雄嘶心不死，日高飢臥尾還搖。龍媒薄地天池遠，何事牽[4571]牛在碧霄。
[頁]卷,冊....[4572]412,12
第326筆
　　　　送嶺南雀侍御　元稹
我是北人長北望，每嗟南雁更南飛。君今又作嶺南別，南雁北歸君未歸。
洞主參承驚豸角，島夷安集慕霜威。黃家賊用刀利，白水郎行旱地稀。
蜃吐朝光樓隱隱，鼇吹細浪雨霏霏。毒龍蛻骨轟雷鼓，野象埋牙斸石磯。
火布垢塵須火浣，木綿溫軟當綿衣。桄榔麵磣檳榔澀，海氣常昏海日微。
蛟老變為妖婦女，舶來多賣假珠璣。此中無限相憂事，請為殷勤事事依。
[頁]卷,冊....[4572]412,12
第327筆
　　　　酬樂天八月十五夜禁中獨直玩月見寄　元稹
一年秋半月偏深，況就煙霄極賞心。金鳳臺前波漾漾，玉鉤簾下影沈沈。
宴移明處清蘭路，歌待新詞促翰林。何意枚皋正承詔，瞥然塵念到江陰。
[頁]卷,冊....[4572]412,12
第328筆
　　　　予病瘴樂天寄通中散碧腴垂雲膏仍題四韻以慰遠懷開坼之間因有酬答　元稹
紫河變鍊紅霞散，翠液煎研碧玉英。金籍真人天上合，鹽車病驥軛前驚。
愁腸欲轉蛟龍吼，醉眼初開日月明。唯有思君治不得，膏銷雪盡意還生。
[頁]卷,冊....[4572]412,12
第329筆
　　　　陪諸公游故江西韋大夫通德湖舊居有感題四韻兼呈李六侍御即韋大夫舊寮也　元稹
高墉行馬接通湖，巨壑藏舟感大夫。塵壁暗埋悲舊札，風簾吹斷落殘珠。
煙波漾日侵頹岸，狐兔奔叢拂坐隅。唯有滿園桃李下，膺門偏拜阮元瑜。
[頁]卷,冊....[4573]413,12
第330筆
　　　　送友封二首（黔府竇鞏字友封）　元稹
桃葉成陰燕引雛，南風吹浪颭檣烏。瘴雲拂地黃梅雨，明月滿帆青草湖。
迢遞旅魂歸去遠，顛狂酒興病來孤。知君兄弟憐詩句，遍為姑將惱大巫。

惠和坊裏當時別，豈料江陵送上船。鵬翼張風期萬里，馬頭無角已三年。
甘將泥尾隨龜後，尚有雲心在鶴前。若見中丞忽相問，為言腰折氣衝天。

[頁]卷,冊....[4573]413,12
第331筆
　　　　放言五首　元稹
近來逢酒便高歌，醉舞詩狂漸欲魔。五斗解酲猶恨少，十分飛盞未嫌多。
眼前讎敵都休問，身外功名一任他。死是等閒生也得，擬將何事奈吾何。
[4573]
莫將心事厭長沙，雲到何方不是家。酒熟餔糟學漁父，飯來開口似神鴉。
竹枝待鳳千莖直，柳樹迎風一向斜。總被天公沾雨露，等頭成長盡生涯。

霆轟電烻數聲頻，不奈狂夫不藉身。縱使被雷燒作燼，寧殊埋骨颺為塵。
得成蝴蝶尋花樹，儻化江魚掉錦鱗。必若乖龍在諸處，何須驚（一作警）動自來人。

安得心源處處安，何勞終日望林巒。玉英惟向火中冷，蓮葉元來水上乾。
甯戚飯牛圖底事，陸通歌鳳也無端。孫登不語啟期樂，各自當情各自歡。

三十年來世上行，也曾狂走趁浮名。兩迴左降須知命，數度登朝何處榮。
乞我杯中松葉滿，遮渠肘上柳枝生。他時定葬燒缸地，賣與人家得酒盛。

[頁]卷,冊....[4574]413,12
第332筆
　　　　劉二十八以文石枕見贈仍題絕句以將厚意因持壁州鞭酬謝兼廣為四韻　元稹
枕截文瓊珠綴篇，野人酬贈壁州鞭。用長時節君須策，泥醉風雲我要眠。
歌眄彩霞臨藥灶，執陪仙仗引爐煙。張騫卻上知何日，隨會歸期在此年。
[頁]卷,冊....[4574]413,12
第333筆
　　　　奉和嚴司空重陽日同崔常侍崔郎中及諸公登龍山洛帽臺佳宴　元稹
謝公愁思眇天涯，蠟屐登高為菊花。貴重近臣光綺席，笑憐從事落烏紗。
萸房暗綻紅珠朵，茗碗寒供白露芽。詠碎龍山歸去號，馬奔流電妓奔車。
[頁]卷,冊....[4574]413,12
第334筆
　　　　送王十一郎游剡中　元稹
越州都在浙河灣，塵土消沈景象閒。百里油盆鏡湖水，千峰鈿朵會稽山。
軍城樓閣隨高下，禹廟煙霞自[4574]往還。想得玉郎（一作王郎）乘畫舸，幾回明月墜雲間。
[頁]卷,冊....[4575]413,12
第335筆
　　　　送友封　元稹
輕風略略柳欣欣，晴色空濛遠似塵。斗柄未回猶帶閏，江痕潛上已生春。
蘭成宅裏尋枯樹，宋玉亭前別故人。心斷洛陽三兩處，窈娘堤抱古天津。
[頁]卷,冊....[4575]413,12
第336筆
　　　　送致用　元稹
淚霑雙袖血成文，不為悲身為別君。望鶴眼穿期海外，待烏頭白老江濆。
遙看逆浪愁翻雪，漸失征帆錯認雲。欲識九迴腸斷處，潯陽流水逐（一作九）條分。
[頁]卷,冊....[4575]413,12
第337筆
　　　　早春登龍山靜勝寺時非休澣司空特許是行因贈幕中諸公　元稹
謝傳知憐景氣新，許尋高寺望江春。龍文遠水吞平岸，羊角輕風旋細塵。
山茗粉含鷹觜嫩，海榴紅綻錦巢勻。歸來笑問諸從事，占得閒行有幾人。
[頁]卷,冊....[4575]413,12
第338筆
　　　　書樂天紙　元稹
金鑾殿裏書殘紙，乞與荊州元判司。不忍拈將等閒用，半封京信半題詩。
[頁]卷,冊....[4575]413,12
第339筆
　　　　酬孝（一作李）甫見贈十首（各酬本意，次用舊韻。）　元稹
宋玉秋來（一作悲秋）續楚詞，陰鏗官漫足閒詩。親情書札相安慰，多道蕭何作判司。

杜甫天材頗絕倫，每尋詩卷似情親。憐渠直道當時語，不著心源傍古人。

十歲荒狂任博徒，挼莎五木擲梟盧。野詩良輔偏憐（一作怜）假，長借金鞍迓酒胡。
[4575]
曾經綽立侍丹墀，綻蕊宮花拂面枝。雉尾扇開朝日出，柘黃衫對碧霄垂。

一自低心翰墨場，箭拋盡負書囊。近來兼愛休糧藥，柏葉紗（一作莎）羅雜豆黃。

莫笑風塵滿病顏，此生元在有無間。卷舒蓮葉終難溼，去住雲心一種閒。

無事拋棋侵虎口，幾時開眼復聯行。終須殺盡緣邊敵，四面通同（一作流）掩大荒。

原憲甘貧每自開，子春傷足少人哀。巷南唯有陳居士，時學文殊一問來。

每識閒人如未識，與君相識更相憐。經旬不解來過宿，忍見空床夜夜眠。

開坼新詩展大璆，明珠炫轉玉音浮。酬君十首三更坐，減卻常（一作當）時半夜愁。

[頁]卷,冊....[4576]413,12
第340筆
　　　　和樂天招錢蔚章看山絕句　元稹
碧落招邀閒曠望，黃金城外玉方壺。人間還有大江海，萬里煙波天上無。
[頁]卷,冊....[4576]413,12
第341筆
　　　　折枝花贈行　元稹
櫻桃花下送君時，一寸春心逐折枝。別後相思最多處，千株萬片繞林垂。
[頁]卷,冊....[4576]413,12
第342筆
　　　　寄劉頗二首　元稹
平生嗜酒顛狂甚，不許諸公占丈夫。唯愛劉君一片膽，近來還敢似人無。

前年碣石煙塵起，共看官軍過洛城。無限公卿因戰得，與君依舊綠衫行。

[頁]卷,冊....[4576]413,12
第343筆
　　　　晨起送使病不行因過王十一館居二首　元稹
自笑今朝誤夙興，逢他御史瘧相仍。過君未起房門掩，深映寒窗一盞燈。
[4576]
密宇深房小火爐，飯香魚熟近中廚。野人愛靜仍耽寢，自問黃昏肯去無。

[頁]卷,冊....[4577]413,12
第344筆
　　　　送孫勝　元稹
桐花暗澹柳惺惚，池帶輕波柳帶風。今日與君臨水別，可憐春盡宋亭中。
[頁]卷,冊....[4577]413,12
第345筆
　　　　遊三寺回呈上府主嚴司空時因尋寺道出當陽縣奉命覆視縣囚牽於游行（一作衍）不暇詳究故以詩自誚爾　元稹
謝公恣縱顛狂掾，觸處閒行許自由。舉板支頤對山色，當筵吹帽落臺頭。
貪緣稽首他方佛，無暇精心滿縣囚。莫責尋常吐茵吏，書囊赤白報君侯。
[頁]卷,冊....[4577]413,12
第346筆
　　　　遠望　元稹
滿眼傷心冬景和，一山紅樹寺邊多。仲宣無限思鄉淚，漳水東流碧玉波。
[頁]卷,冊....[4577]413,12
第347筆
　　　　早春尋李校書　元稹
款款春風澹澹雲，柳枝低作翠櫳裙。梅含雞舌兼紅氣，江弄瓊花散綠紋。
帶霧山鶯啼尚小（一作少），穿沙蘆筍葉纔分。今朝何事偏相覓，撩亂芳情最是君。
[頁]卷,冊....[4577]413,12
第348筆
　　　　過襄陽樓呈上府主嚴司空樓在江陵節度使宅北隅　元稹
襄陽樓下樹陰成，荷葉如錢水面平。拂水柳花千萬點，隔林鶯舌兩三聲。
有時水畔看雲立，每日樓前信馬行。早晚暫教王粲上，庾公應待月分明。
[頁]卷,冊....[4577]413,12
第349筆
　　　　八月六日與僧如展前松滋主簿韋戴同游碧澗寺賦得扉字韻寺臨蜀江內[4577]有碧澗穿注兩廊又有龍女洞能興雲雨詩中噴字以平聲韻　元稹
空闊長江礙鐵圍，高低行樹倚巖扉。穿廊玉澗噴紅旭，踴塔金輪拆翠微。
草引風輕馴虎睡，洞驅雲入毒龍歸。他生莫忘靈山別，滿壁人名後會稀。
[頁]卷,冊....[4578]413,12
第350筆
　　　　奉和竇容州　元稹
明公莫訝容州遠，一路瀟湘景氣濃。斑竹初成二妃廟，碧蓮遙聳九疑峰。
禁林聞道長傾鳳，池水那能久滯龍。自歎風波去無極，不知何日又相逢。
[頁]卷,冊....[4578]413,12
第351筆
　　　　盧頭陀詩（并序）　元稹
　　道泉頭陀字源一，姓盧氏，本名士衍。弟曰起郎士玟，則官閥可知也
　　。少力學，善記（一作能）憶。勘解職仕。不三十餘。歷八諸侯府，
　　皆掌劇事。性強邁，不錄幽瑣。為吏所搆，謫官建州。無何，有異人
　　秘授心契。冥失所在，盧氏既為大門族。兄弟且賢豪，惶駭求索無所
　　得。胤子某，積歲窮盡荒僻。一夕於衡山佛舍眾頭陀中，燈下識之。
　　號叫泣血無所顧，然而先是眾以為姜頭陀，自是知其為盧頭陀矣。爾
　　後往來湘潭間，不常次舍。祗以衡山為詣極，元和九年，張中丞領潭
　　之歲，予拜張公於潭。適上人在焉，即日詣所舍東寺一見。蒙念不礙
　　小劣，盡得本末其事。列而序之，仍以四韻七言為贈爾。
盧師深話出家由，剃盡心花始剃頭。馬哭青山別車匿，鵲飛螺髻見羅。
還來舊日經過處，似隔前身夢寐游。為向八龍兄弟說，他生緣會此生休。
[頁]卷,冊....[4578]413,12
第352筆
　　　　醉別盧頭陀[4578]　元稹
醉迷狂象別吾師，夢覺觀空始自悲。盡日笙歌人散後，滿江風雨獨醒時。
心超幾地行無處，雲到何天住有期。頓見佛光身上出，以蒙衣內綴摩尼。
[頁]卷,冊....[4579]413,12
第353筆
　　　　陪張湖南宴望岳樓稹為監察御史張中丞知雜事　元稹
觀象樓前奉末班，絳峰只似殿庭間。今日高樓重陪宴，雨籠衡岳是南山。
[頁]卷,冊....[4580]414,12
第354筆
　　　　岳陽樓　元稹
岳陽樓上日銜窗，影到深潭赤玉幢。悵望殘春萬般意，滿櫺湖水入西江。
[頁]卷,冊....[4580]414,12
第355筆
　　　　寄庾敬休　元稹
小來同在曲江頭，不省春時不共游。今日江風好暄暖，可憐春盡古湘州。
[頁]卷,冊....[4580]414,12
第356筆
　　　　花栽二首（一作買花栽）　元稹
買得山花一兩栽，離鄉別土易摧頹。欲知北客居（一作留）南意，看取南花北地來。

南花北地種應難，且向船中盡日看。縱使將來眼前死，猶勝拋擲在空欄。

[頁]卷,冊....[4580]414,12
第357筆
　　　　宿石磯　元稹
石磯江水夜潺湲，半夜江風引杜鵑。燈暗酒醒顛倒枕，五更斜月入空船。
[頁]卷,冊....[4580]414,12
第358筆
　　　　遭風二十韻[4580]　元稹
洞庭瀰漫接天迴，一點君山似措杯。暝色已籠秋竹樹，夕陽猶帶舊樓臺。
湘南賈伴乘風信，夏口篙工厄泝洄。後侶逢灘方拽，前宗到浦已眠桅。
俄驚四面雲屏合，坐見千峰雪浪堆。罔象睢盱頻逞怪，石尤翻動忽成災。
勝凌豈但河宮溢，坱軋渾憂地軸摧。疑是陰兵致昏黑，果聞靈鼓借喧豗。
龍歸窟穴深潭漩，蜃作波濤古岸頹。水（一作木）客暗游燒野火，楓人夜長吼春雷。
浸淫沙市兒童亂，汩沒汀洲雁鶩哀。自歎生涯看轉燭，更悲商旅哭沈財。
檣烏折頭倉掉，水狗斜傾尾纜開。在昔詎慚橫海志，此時甘乏濟川才。
歷陽舊事曾為鱉，穴相傳有化能。閉目唯愁滿空電，冥心真類不然灰。
那知否極休徵至，漸覺宵分曙氣催。怪族潛收湖黯湛，幽妖盡走日崔嵬。
紫衣將校臨船問，白馬君侯傍柳來。喚上驛亭還酩酊，兩行紅袖拂樽罍。
[頁]卷,冊....[4581]414,12
第359筆
　　　　贈崔元儒　元稹
殷勤夏口阮元瑜，二十年前舊飲徒。最愛輕欺杏園客，也贈辜負酒家胡。
些些風景閒猶在，事事顛狂老漸無。今日頭盤三兩擲，翠娥潛笑白髭鬚。
[頁]卷,冊....[4581]414,12
第360筆
　　　　鄂州寓館嚴澗宅（時澗不在）　元稹
鳳有高梧鶴有松，偶來江外寄行蹤。花枝滿院空啼鳥，塵榻無人憶臥龍。
心想夜閒唯足夢，眼看春盡不相逢。何時最是思君處，月入斜窗曉寺鐘。
[頁]卷,冊....[4581]414,12
第361筆
　　　　送杜元穎　元稹
江上五年同送客，與君長羨北歸人。今朝又送君先去，千里洛陽城裏塵。
[頁]卷,冊....[4581]414,12
第362筆
　　　　貽蜀五首（并序）　元稹
　　元和九年，蜀從事韋臧文告別。蜀多朋舊，稹性懶為寒溫書。因賦代
　　懷五章，而贈行亦在其數。
　　　　貽蜀五首　病馬詩寄上李尚　元稹
萬里長鳴望蜀門，病身猶帶舊瘡痕。遙看雲路心空在，久服鹽車力漸煩。
尚有高懸雙鏡眼，何由並駕兩朱轓。唯應夜識深山道，忽遇君侯一報恩。
[頁]卷,冊....[4582]414,12
第363筆
　　　　貽蜀五首　李中丞表臣　元稹
韋門同是舊親賓，獨恨潘床簟有塵。十里花谿錦城麗，五年沙尾白頭新。
倅戎何事勞專席，老掾甘心逐眾人。卻待文星上天去，少分光影照沈淪。
[頁]卷,冊....[4582]414,12
第364筆
　　　　貽蜀五首　盧評事子蒙　元稹
為我殷勤盧子蒙，近來無復昔時同。懶成積疹推難動，禪盡狂心鍊到空。
老愛早眠虛夜月，病妨杯酒負春風。唯公兩弟閒相訪，往往潸然一望公。
[頁]卷,冊....[4582]414,12
第365筆
　　　　貽蜀五首　張校書元夫　元稹
未面西川張校書，書來稠疊頗相於。我聞聲價金應敵，眾道風姿玉不如。
遠處從人須謹慎，少年為事要舒徐。勸君便是酬君愛，莫比尋常贈鯉魚。
[頁]卷,冊....[4582]414,12
第366筆
　　　　貽蜀五首　韋兵曹臧文　元稹
處處侯門可曳裙，人人爭事蜀尚書。摩天氣直山曾拔，澈底心清水共虛。
鵬翼已翻君好去，烏頭未變我[4582]何如。殷勤為話深相感，不學馮諼待食魚。
[頁]卷,冊....[4583]414,12
第367筆
　　　　贈嚴童子（嚴司空孫，字照郎。十歲能賦詩，往往有奇句。書題有成人風。）　元稹
衛瓘諸孫衛玠珍，可憐雛鳳好青春。解拈玉葉排新句，認得金環識舊身。
十歲佩觿嬌稚子，八行飛札老成人。楊公莫訝清無業，家有驪珠不復貧。
[頁]卷,冊....[4583]414,12
第368筆
　　　　桐孫詩（并序。此後元和十年詔召入京，及通州司馬以後詩。）　元稹
　　元和五年，予貶掾江陵。三月二十四日，宿會峰館。山月曉時，見桐
　　花滿地。因有八韻寄白翰林詩，當時草蹙，未暇紀題。及今六年，詔
　　許西歸，去時桐樹上孫枝已拱矣。予亦白鬚兩莖，而蒼然斑鬢。感念
　　前事，因題舊詩，仍賦桐孫詩一絕。又不知幾何年復來商山道中。元
　　和十年正月題。
去日桐花半桐葉，別來桐樹老桐孫。城中過盡無窮事，白髮滿頭歸故園。
[頁]卷,冊....[4583]414,12
第369筆
　　　　西歸絕句十二首　元稹
雙堠頻頻滅去程，漸知身得近京城。春來愛有歸鄉夢，一半猶疑夢裏行。

五年江上損容顏，今日春風到武關。兩紙京書臨水讀，小桃花樹滿商山。（得復言、樂天書。）

同歸諫院韋丞相，共貶河南亞大夫。今日還鄉獨憔悴，幾人憐見白髭鬚。（韋丞相貫之，裴中丞度。）

只去長安六月期，多應及得杏花時。春明門外誰相待，不夢閒人夢酒卮。

白頭歸舍意如何，賀處無窮弔亦多。左降去時裴相宅，舊來車馬幾人過（裴相公。）

還鄉何用淚沾襟，一半雲霄一半沈。世事漸多饒悵望，舊曾行處便傷心。
[4583]
閒遊寺觀從容到，遍問親知次第尋。腸斷裴家光德宅，無人掃地戟門深。

一世營營死是休，生前無事定無由。不知山下東流水，何事長須日夜流。

今朝西渡丹河水，心寄丹河無限愁。若到莊前竹園下，殷勤為遶故山流（丹，浙莊之東流。）

寒窗風雪擁深爐，彼此相傷指白鬚。一夜思量十年事，幾人強健幾人無。（宿竇十二藍田宅。）

雲覆藍橋雪滿溪，須臾便與碧峰齊。風回麵市連天合，凍壓花枝著水低。

寒花帶雪滿山腰，著柳冰珠滿碧條。天色漸明回一望，玉塵隨馬度藍橋。

[頁]卷,冊....[4584]414,12
第370筆
　　　　留呈夢得子厚致用（題藍橋驛）　元稹
泉溜才通疑夜磬，燒（去聲）煙餘暖有春泥。千層玉帳鋪松蓋，五出銀區印虎蹄。
暗落金烏山漸黑，深埋粉堠路渾迷。心知魏闕無多地，十二瓊樓百里西。
[頁]卷,冊....[4584]414,12
第371筆
　　　　小碎　元稹
小碎詩篇取次書，等閒題柱意何如。諸郎到處應相問，留取（一作與）三行代鯉魚。
[頁]卷,冊....[4584]414,12
第372筆
　　　　和樂天高相宅　元稹
莫愁已去無窮事，漫苦如今有限身。二百年來城裏宅，一家知換幾多人。
[頁]卷,冊....[4584]414,12
第373筆
　　　　和樂天仇家酒　元稹
病嗟酒戶年年減，老覺塵機漸漸深。飲罷醒餘更惆悵，不如閒事不經心。
[頁]卷,冊....[4584]414,12
第374筆
　　　　和樂天贈雲寂僧[4584]　元稹
欲離煩惱三千界，不在禪門八萬條。心火自生還自滅，雲師無路與君銷。
[頁]卷,冊....[4585]414,12
第375筆
　　　　灃西別樂天博載樊宗憲李景信兩秀才姪谷三月三十日相餞送　元稹
今朝相送自同遊，酒語詩情替別愁。忽到灃西總回去，一身騎馬向通州。
[頁]卷,冊....[4585]414,12
第376筆
　　　　寄曇嵩寂三上人　元稹
長學對治思苦處，偏將死苦教人間。今因為說無生死，無可對治心更閒。
[頁]卷,冊....[4585]414,12
第377筆
　　　　題漫天領智藏師蘭若僧云住此二十八年　元稹
僧臨大道閱浮生，來往憧憧利與名。二十八年何限客，不曾閒見一人行。
[頁]卷,冊....[4585]414,12
第378筆
　　　　蒼溪縣寄揚州兄弟　元稹
蒼溪縣下嘉陵水，入峽穿江到海流。憑仗鯉魚將遠信，雁回時節到揚州。
[頁]卷,冊....[4585]414,12
第379筆
　　　　贈吳渠州從姨兄士則　元稹
憶昔分襟童子郎，白頭拋擲又他鄉。三千里外巴南恨，二十年前城裏狂。
甯氏舅甥俱寂寞，荀家兄弟半淪亡。淚因生別兼懷舊，回首江山欲萬行。
[頁]卷,冊....[4585]414,12
第380筆
　　　　長灘夢李紳　元稹
孤吟獨寢意千般，合眼逢君一夜歡。慚愧夢魂無遠近，不辭風雨到長灘。
[頁]卷,冊....[4585]414,12
第381筆
　　　　新政縣　元稹
新政縣前逢月夜，嘉陵江底看星辰。已聞城上三更鼓，不見心中一箇人。
鬚鬢暗添巴路雪，衣裳無復帝鄉塵。曾沾幾許名兼利，勞動生涯涉苦辛。
[頁]卷,冊....[4586]415,12
第382筆
　　　　南昌灘　元稹
渠江明淨峽逶迤，船到明灘拽遲。櫓動搖妨作夢，巴童指點笑吟詩。
畬餘宿麥黃山腹，日背殘花白水湄。物色可憐心莫恨，此行都是獨行時。
[頁]卷,冊....[4586]415,12
第383筆
　　　　見樂天詩　元稹
通州到日日平西，江館無人虎印泥。忽向破簷殘漏處，見君詩在柱心題。
[頁]卷,冊....[4586]415,12
第384筆
　　　　夜坐　元稹
雨滯更愁南瘴毒，月明兼喜北風涼。古城樓影橫空館，溼地蟲聲遶暗廊。
螢火亂飛秋已近，星辰早沒夜初長。孩提萬里何時見，狼籍家書滿臥床。
[頁]卷,冊....[4586]415,12
第385筆
　　　　聞樂天授江州司馬[4586]　元稹
殘燈無焰影幢幢，此夕聞君謫九江。垂死病中驚坐起（一作仍悵望），暗風吹雨（一作面）入寒窗。
[頁]卷,冊....[4587]415,12
第386筆
　　　　歲日贈拒非　元稹
君思曲水嗟身老，我望通州感道窮。同入新年兩行淚，白頭翁（一作閒）坐說城中。
[頁]卷,冊....[4587]415,12
第387筆
　　　　　送盧戡　元稹
紅樹蟬聲滿夕陽，白頭相送倍相傷。老嗟去日光陰促，病覺今年晝夜長。
顧我親情皆遠道，念君兄弟欲他鄉。紅旗滿眼襄州路，此別淚流千萬行。
[頁]卷,冊....[4587]415,12
第388筆
　　　　雨聲　元稹
風吹竹葉休還動，雨點荷心暗復明。曾向西江船上宿，慣聞寒夜滴篷聲。
[頁]卷,冊....[4587]415,12
第389筆
　　　　奉和滎陽公離筵作　元稹
南郡生徒辭絳帳，東山妓樂擁油旌。鈞天排比簫韶待，猶顧人間有別情。
[頁]卷,冊....[4587]415,12
第390筆
　　　　嘉陵水（此後並通州詩）　元稹
古時應是山頭水，自古流來江路深。若使江流會人意，也應知我遠來心。
[頁]卷,冊....[4587]415,12
第391筆
　　　　閬州開元寺壁題樂天詩　元稹
憶君無計寫君詩，寫盡千行說向誰。題在閬州東寺壁，幾時知是見君時。
[頁]卷,冊....[4587]415,12
第392筆
　　　　憑李忠州寄書樂天　元稹
萬里寄書將出峽，卻憑巫（一作冰）峽寄江州。傷心最是江頭月，莫把書將上庾樓。
[頁]卷,冊....[4587]415,12
第393筆
　　　　得樂天書　元稹
遠信入門先有淚，妻驚女哭問何如。尋常不省曾如此，應是江州司馬書。
[頁]卷,冊....[4588]415,12
第394筆
　　　　寄樂天　元稹
無身尚擬魂相就，身在那無夢往還。直到他生亦相覓，不能空記（一作寄）樹中環。
[頁]卷,冊....[4588]415,12
第395筆
　　　　酬知退　元稹
終須修到無修處，聞盡聲聞始不聞。莫著妄心銷彼我，我心無我亦無君。
[頁]卷,冊....[4588]415,12
第396筆
　　　　通州　元稹
平生欲得山中住，天與通州遶郡山。睡到日西無一事，月儲三萬買教閒。
[頁]卷,冊....[4588]415,12
第397筆
　　　　酬樂天書後三韻　元稹
今日廬峰霞遶寺，昔時鸞殿鳳迴書。兩封相去八年後，一種俱云五夜初。
漸覺此生都是夢，不能將淚滴雙魚。
[頁]卷,冊....[4588]415,12
第398筆
　　　　相憶淚　元稹
西江流水到江州，聞道分成九道流。我滴兩行相憶淚，遣君（一作君從）何處遣人求。
除非入海無由住，縱使逢灘未擬休。會向伍員潮上見，氣充頑石報心讎。
[頁]卷,冊....[4588]415,12
第399筆
　　　　喜李十一景信到　元稹
何事相逢翻有淚，念君緣我到通州。留君剩住君須住，我不自由君自由。
[頁]卷,冊....[4588]415,12
第400筆
　　　　與李十一夜飲　元稹
寒夜燈前賴酒壺，與君相對興猶孤。忠州刺史應間臥，江水猿聲睡得無。
[頁]卷,冊....[4589]415,12
第401筆
　　　　贈李十一　元稹
淮水連年起戰塵，油旌三換一何頻。共君前後俱從事，羞見功名與別人。
[頁]卷,冊....[4589]415,12
第402筆
　　　　寒食日　元稹
今年寒食好風流，此日一家同出游。碧水青山無限思，莫將心道是涪（一作通）州。
[頁]卷,冊....[4589]415,12
第403筆
　　　　三兄以白角巾寄遺髮不勝冠因有感歎　元稹
病瘴年深渾禿盡，那能勝置角頭巾。暗梳蓬髮羞臨鏡，私戴蓮花恥見人。
白髮過於冠色白，銀釘少校頷中銀。我身四十猶如此，何況吾兄六十身。
[頁]卷,冊....[4589]415,12
第404筆
　　　　別李十一五絕　元稹
巴南分與親情別，不料與君床並頭。為我遠來休悵望，折君災難是通州。

京城每與閒人別，猶自傷心與白頭。今日別君心更苦，別君緣是在通州。

萬里尚能來遠道，一程那忍便分頭。烏籠猿檻君應會，十步向前非我州。

來時見我江南岸，今日送君江上頭。別後料添新夢寐，虎驚蛇伏（一作亂）是通州。

聞君欲去潛銷骨，一夜暗添新白頭。明朝別後應腸斷，獨櫂破船歸到州。

[頁]卷,冊....[4589]415,12
第405筆
　　　　酬樂天醉別[4589]　元稹
前回一去五年別，此別又知何日回。好住樂天休悵望，匹如元不到京來。
[頁]卷,冊....[4590]415,12
第406筆
　　　　酬樂天雨後見憶　元稹
雨滑危梁性命愁，差池一步一生休。黃泉便是通州郡，漸入深泥漸到州。
[頁]卷,冊....[4590]415,12
第407筆
　　　　和樂天過秘閣書省舊廳　元稹
聞君西省重徘徊，秘閣書房次第開。壁記欲題三漏合，吏人驚問十年來。
經排蠹簡憐初校，芸長陳根識舊栽。司馬見詩心最苦，滿身蚊蚋哭（一作笑）煙埃。
[頁]卷,冊....[4590]415,12
第408筆
　　　　和樂天贈楊秘書　元稹
舊與楊郎在帝城，搜天斡地覓詩情。曾因並句甘稱小，不為論年便喚兄。
刮骨直穿由（一作猶）苦鬥，夢腸翻出暫閒行。因君投贈還相和，老去那能競底名。
[頁]卷,冊....[4590]415,12
第409筆
　　　　和樂天題王家亭子　元稹
風吹筍籜飄紅砌，雨打桐花蓋綠莎。都大資人無暇日，泛池全少買池多。
[頁]卷,冊....[4590]415,12
第410筆
　　　　酬樂天頻夢微之　元稹
山水萬重書斷絕，念君憐我夢相聞。念今因病魂顛倒，唯夢閒人不夢君。
[頁]卷,冊....[4590]415,12
第411筆
　　　琵琶　元稹
學語胡兒撼玉玲，甘州破裏最星星。使君自恨常多事，不得工夫夜夜聽。
[頁]卷,冊....[4590]415,12
第412筆
　　　　春詞[4590]　元稹
山翠湖光似欲流，蜂聲鳥思卻堪愁。西施顏色今何在，但看春風百草頭。
[頁]卷,冊....[4591]415,12
第413筆
　　　　酬樂天春寄微之　元稹
鸚心明黠雀幽蒙，何事相將盡入籠。君避海鯨驚浪裏，我隨巴蟒瘴煙中。
千山塞路音書絕，兩地知春歷日同。一樹梅花數升酒，醉尋江岸哭東風。
[頁]卷,冊....[4592]416,12
第414筆
　　　　酬樂天舟泊夜讀微之詩　元稹
知君暗泊西江岸，讀我閒詩欲到明。今夜通州還不睡，滿山風雨杜鵑聲。
[頁]卷,冊....[4592]416,12
第415筆
　　　　酬樂天武關南見微之題山石榴花詩　元稹
比因酬贈為花時，不為君行不復知。又更幾年還共到，滿牆塵土兩篇詩。
[頁]卷,冊....[4592]416,12
第416筆
　　　　酬樂天見寄　元稹
三千里外巴蛇穴，四十年來司馬官。瘴色滿身治不盡，瘡痕刮骨洗應難。
常甘人向衰容薄，獨訝君將舊眼看。前日詩中高蓋字，至今脣舌遍長安。
[頁]卷,冊....[4592]416,12
第417筆
　　　　酬樂天得稹所寄紵絲布白輕庸製成衣服以詩報之　元稹
湓城萬里隔巴庸，紵薄綈輕共一封。腰帶定知今瘦小，衣衫難作遠裁縫。
唯愁書到炎涼變，忽見詩來意[4592]緒濃。春草綠茸雲色白，想君騎馬好儀容。
[頁]卷,冊....[4593]416,12
第418筆
　　　　和樂天尋郭道士不遇（昔常為僧，於荊州相別。）　元稹
昔年我見杯中渡，今日人言鶴上逢。兩虎定隨千歲鹿，雙林添作幾株松。
方瞳應是新燒藥，短腳知緣舊施舂。（為僧時先有腳疾。）欲請僧繇遠相畫，苦愁頻變本形容。
[頁]卷,冊....[4593]416,12
第419筆
　　　　酬樂天寄生衣　元稹
秋茅處處流痎瘧，夜鳥聲聲哭瘴雲。羸骨不勝纖細物，欲將文服卻還君。
[頁]卷,冊....[4593]416,12
第420筆
　　　　酬樂天得微之詩知通州事因成四首　元稹
茅簷屋舍竹籬州，虎怕偏蹄蛇兩頭。（通州元和二年，偏蹄虎害人。比之白額，兩頭蛇處處皆有之也。）暗蠱有時迷酒影，浮塵向日似波流。
沙含水弩多傷骨，田仰畬刀少用牛。知得共君相見否，近來魂夢轉悠悠。

平地才應一頃餘，閣欄都大似巢居。（巴人多在山坡架木為居，自號閣欄頭也。）入衙官吏聲疑鳥，下峽舟船腹似魚。
市井無錢論尺丈，田疇付火罷耘鋤。此中愁殺須甘分，惟惜平生舊著書。（本句云，努力安心過三考。已曾愁殺李尚書，又予病甚。將平生所為文自題云，異日送白二十二郎也。）

哭鳥晝飛人少見，倀魂夜嘯虎行多。滿身沙虱無防處，獨腳山魈不奈何。
甘受鬼神侵骨髓，常憂岐路處風波。南歌未有東西分，敢唱滄浪一字歌。（本句云，時時三唱濯纓歌。）

荒蕪滿院不能鋤，甑有塵埃圃乏蔬。定覺身將囚一種，未知生共死何如。
飢搖困尾喪家狗，熱暴枯鱗失水魚。苦境萬般君莫問，自憐方寸本來虛。

[頁]卷,冊....[4593]416,12
第421筆
　　　　酬樂天聞李尚書拜相以詩見賀　元稹
初因彈劾死東川，又為親情弄化權。（予為監察御史，劾秦故東川節度使嚴礪籍沒衣冠等八十餘家，由是操權者大怒。分司東臺日，又劾奏宰相親。因緣遂貶江陵士曹耳。）百口共經三峽水，一時重上兩漫天。
尚書入用雖旬月，司馬銜冤已十年。若待更遭秋瘴後，便愁平地有重泉。
[頁]卷,冊....[4594]416,12
第422筆
　　　　酬樂天歎窮愁見寄　元稹
病煎愁緒轉紛紛，百里何由說向君。老去心情隨日減，遠來書信隔年聞。
三冬有電連春雨，九月無霜盡火雲。併與巴南終歲熱，四時誰道各平分。
[頁]卷,冊....[4594]416,12
第423筆
　　　　酬樂天三月三日見寄　元稹
當年此日花前醉，今日花前病裏銷。獨倚破簾閒悵望，可憐虛度好春朝。
[頁]卷,冊....[4594]416,12
第424筆
　　　　酬樂天歎損傷見寄　元稹
前途何在轉茫茫，漸老那能不自傷。病為怕風多睡月，起因花（一作行）藥暫扶床。
函關氣索迷真侶，峽水波翻礙故鄉。唯有秋來兩行淚，對君新贈遠詩章。
[頁]卷,冊....[4594]416,12
第425筆
　　　　瘴塞　元稹
瘴塞巴山哭鳥悲，紅妝少婦斂啼眉。殷勤奉藥來相勸，云是前年欲病時。
[頁]卷,冊....[4594]416,12
第426筆
　　　　紅荊　元稹
庭中栽得紅荊樹，十月花開不待春。直到孩提盡驚怪，一家同是北來人。
[頁]卷,冊....[4594]416,12
第427筆
　　　　黃草峽聽柔之琴二首　元稹
胡笳夜奏塞聲寒，是我鄉音聽漸難。料得小來辛苦學，又因知向峽中彈。

別鶴淒清覺露寒，離聲漸咽命雛難。憐君伴我涪州宿，猶有心情徹夜彈。

[頁]卷,冊....[4595]416,12
第428筆
　　　　書劍　元稹
渝工劍刃皆歐冶，巴吏書蹤盡子雲。唯我心知有來處，泊船黃草夜思君。
[頁]卷,冊....[4595]416,12
第429筆
　　　　內狀詩寄楊白二員外（時知制誥）　元稹
天門暗闢玉琤鍧，晝送中樞曉禁清。彤管內人書細膩，金奩御印篆分明。
衝街不避將軍令，跋敕兼題宰相名。南省郎官（一作中）誰待詔，與君將向世間行。
[頁]卷,冊....[4595]416,12
第430筆
　　　　　別毅郎（此後三首，工部侍郎時詩。）　元稹
爾爺只為一杯酒，此別那知死與生。兒有何辜才七歲，亦教兒作瘴江行。

愛惜爾爺唯有我，我今憔悴望何人。傷心自比籠中鶴，翦盡翅（一作羽）翎愁到身。

[頁]卷,冊....[4595]416,12
第431筆
　　　　自責　元稹
犀帶金魚束紫袍，不能將命報分毫。他時得見牛常侍，為爾君前捧佩刀。
[頁]卷,冊....[4595]416,12
第432筆
　　　　送公度之福建（此後並同州刺史時作）　元稹
棠陰猶在建溪（一作康）磯，此去那論是與非。若見白頭須盡敬，恐曾江岸識胡威。
[頁]卷,冊....[4595]416,12
第433筆
　　　　喜五兄自泗州至[4595]　元稹
眼中三十年來淚，一望南雲一度垂。慚愧臨淮李常侍，遠教形影暫相隨。
[頁]卷,冊....[4596]416,12
第434筆
　　　　杏花　元稹
常年出入右銀臺，每怪春光例早回。慚愧杏園行在景，同州園裏也先開。
[頁]卷,冊....[4596]416,12
第435筆
　　　　第三歲日詠春風憑楊員外寄長安柳　元稹
三日春風已有情，拂人頭面稍憐輕。殷勤為報長安柳，莫惜枝條動軟聲。
[頁]卷,冊....[4596]416,12
第436筆
　　　　贈別楊員外巨源　元稹
憶昔西河縣下時，青山憔悴宦名卑。揄揚陶令緣求酒，結託蕭娘只在詩。
朱紫衣裳浮世重，蒼黃歲序長年悲。白頭後會知何日，一盞煩君不用辭。
[頁]卷,冊....[4596]416,12
第437筆
　　　　寄樂天二首　元稹
榮辱升沈影與身，世情誰是舊雷陳。唯應鮑叔猶憐我，自保曾參不殺人。
山入白樓沙苑暮，潮生滄海野塘春。老逢佳景唯惆悵，兩地各傷何限神。

論才賦命不相干，鳳有文章雉有冠。羸骨欲銷猶被刻，瘡痕未沒又遭彈。
劍頭已折藏須蓋，丁字雖剛屈莫難。休學州前羅剎石，一生身敵海波瀾。

[頁]卷,冊....[4596]416,12
第438筆
　　　　聽妻彈別鶴操　元稹
別鶴聲聲怨夜弦，聞君此奏欲潸然。商瞿五十知無子，更付琴書與仲宣。
[頁]卷,冊....[4596]416,12
第439筆
　　　　和王侍郎酬廣宣上人觀放牓後相賀[4596]　元稹
渥窪徒自有權奇，伯樂書名世始知。競走牆前希得，高縣日下表無私。
都中紙貴流傳後，海外金填姓字時。珍重劉繇因首薦，（進士李景述以同判解頭及第。）為君送和碧雲詩。
[頁]卷,冊....[4597]416,12
第440筆
　　　　酬樂天喜鄰郡（此後並越州酬和，並各次用本韻。）　元稹
蹇驢瘦馬塵中伴，紫綬朱衣夢裏身。符竹偶因成對岸，文章虛被配為鄰。
湖翻白浪常看雪，火照紅妝不待春。老大那能更爭競，任君投募醉鄉人。
[頁]卷,冊....[4598]417,12
第441筆
　　　　再酬復言和前篇　元稹
經過二郡逢賢牧，聚集諸郎宴老身。清夜漫勞紅燭會，白頭非是翠娥鄰。
曾攜酒伴無端宿，自入朝行便別春。潦倒微之從不占，未知公議道何人。
[頁]卷,冊....[4598]417,12
第442筆
　　　　贈樂天　元稹
莫言鄰境易經過，彼此分符欲奈何。垂老相逢漸難別，白頭期限各無多。
[頁]卷,冊....[4598]417,12
第443筆
　　　　重贈（樂人商玲瓏能歌，歌予數十時。）　元稹
休遣玲瓏唱我詩，我詩多是別（一作寄）君詞。明朝又向江頭別，月落潮平是去時。
[頁]卷,冊....[4598]417,12
第444筆
　　　　別後西陵晚眺　元稹
晚日未拋詩筆硯，夕陽空望郡樓臺。與君後會知何日，不似潮頭暮卻迴。
[頁]卷,冊....[4598]417,12
第445筆
　　　　以州宅夸於樂天　元稹
州城迥遶拂雲堆，鏡水稽山滿眼來。四面常時對屏障，一家終日在樓臺。
星河似向簷前落，鼓角驚從地底迴。我是玉皇香案吏，謫（一作降）居猶得住蓬萊。
[頁]卷,冊....[4599]417,12
第446筆
　　　　重夸州宅旦暮景色兼酬前篇末句　元稹
仙都難畫亦難書，暫合登臨不合居。繞郭煙嵐新雨後，滿山樓閣上燈初。
人聲曉動千門闢，湖色宵涵萬象虛。為問西州羅剎岸，濤頭（一作風波）衝突近何如。
[頁]卷,冊....[4599]417,12
第447筆
　　　　酬樂天吟張員外詩見寄因思上京每與樂天於居敬兄升平里詠張新詩　元稹
樂天書內重封到，居敬堂前共讀詩。四友一為泉路客，三人兩詠浙江詩。
別無遠近皆難見，老減心情自各知。杯酒與他年少隔，不相酬贈欲何之。
[頁]卷,冊....[4599]417,12
第448筆
　　　　寄樂天　元稹
閒夜思君坐到明，追尋往事倍傷情。同登科後心相合，初得官時髭未生。
二十年來諳世路，三千里外老江城。猶應更有前途在，知向人間何處行。
[頁]卷,冊....[4599]417,12
第449筆
　　　　戲贈樂天復言（此後三篇同韻）　元稹
樂事難逢歲易徂，白頭光景莫令孤。弄濤船更曾觀否，望市（望市樓，蘇之勝地也。）樓還有會無。
眼力少將尋案牘，心情且強擲梟盧。孫園虎寺隨宜看，不必遙遙羨鏡湖。
[頁]卷,冊....[4599]417,12
第450筆
　　　　重酬樂天4599]　元稹
紅塵擾擾日西徂，我興雲心兩共孤。暫出已遭千騎擁，故交求見一人無。
百篇書判從饒白，八米詩章未伏盧。最笑近來黃叔度，自投名刺占陂湖。
[頁]卷,冊....[4600]417,12
第451筆
　　　　再酬復言　元稹
繞郭笙歌夜景徂，稽山迴帶月輪孤。休文欲詠心應破，道子雖來畫得無。
顧我小才同培塿，知君險鬥敵都盧。不然豈有姑蘇郡，擬著陂塘比鏡湖。
[頁]卷,冊....[4600]417,12
第452筆
　　　　郡務稍簡因得整比舊詩并連綴焚削封章繁委篋笥僅逾百軸偶成自歎因寄樂天　元稹
近來章奏小年詩，一種成空盡可悲。書得眼昏朱似碧，用來心破髮如絲。
催身易老緣多事，報主深恩在幾時。天遣兩家無嗣子，欲將文集與它誰。
[頁]卷,冊....[4600]417,12
第453筆
　　　　酬樂天餘思不盡加為六韻之作　元稹
律呂同聲我爾（一作愛）身，文章君是一伶倫。眾推賈誼為才子，帝喜相如作侍臣。（樂天先有秦中吟及百節判，皆為書肆市賈題其卷云。白才子文章，又樂天知制誥詞云。覽其詞賦，喜與相如並處一時。）
次韻千言曾報答，（樂天曾寄予千字律詩數首。予皆次用本韻酬和，後來遂以成風耳。）直詞三道共經綸。（樂天與予同應制科。並求前輩切直詞策，以盡經邦之術。其事已具之字詩注中爾。）元詩駮雜真難辨，（後輩好偽作予詩，傳流諸處。自到會稽，已有人寫宮詞百篇及雜詩兩卷。皆
　云是予所撰，及手勘驗。無一篇是者。）白樸流傳用轉新。（樂天于翰林中書，取書詔批答詞等。撰為程式，禁中號曰白樸。每有新入學士求訪，寶重過於六典也。）
蔡女圖書雖在口，（蔡琰口誦家書四百餘篇。）于公門戶豈生塵。（樂天常贈予詩云。其心如肺石，動必達窮民。東川八十家，冤憤一言申。因[4600]感無兒之歎，故予自有此句。）商瞿未老猶希冀，莫把籯金便付人。
[頁]卷,冊....[4601]417,12
第454筆
　　　　寄樂天　元稹
莫嗟虛老海壖西，天下風光數會稽。靈汜橋前百里鏡，石帆山崦五雲溪。
冰銷田地蘆錐短，春入枝條柳眼低。安得故人生羽翼，飛來相伴醉如泥。
[頁]卷,冊....[4601]417,12
第455筆
　　　　酬樂天雪中見寄　元稹
知君夜聽風蕭索，曉望林亭雪半糊。撼落不教封柳眼，掃來偏盡附梅株。
敲扶密竹枝猶亞，煦暖寒禽氣漸蘇。坐覺湖聲迷遠浪，回驚雲路在長途。
錢塘湖上蘋先合，梳洗樓前粉暗鋪。石立玉童披鶴氅，臺施瑤席換龍須。
滿空飛舞應為瑞，寡和高歌只自娛。莫遣擁簾傷思婦，且將盈尺慰農夫。
稱觴彼此情何異，對景東西事有殊。鏡水遶山山盡白，琉璃雲母世間無。
[頁]卷,冊....[4601]417,12
第456筆
　　　　和樂天早春見寄　元稹
雨香雲澹覺微和，誰送春聲入棹歌。萱近北堂穿土早，柳偏東面受風多。
湖添水色（一作劑）消殘雪，江送潮頭涌漫波。同受新年不同賞，無由縮地欲如何。
[頁]卷,冊....[4601]417,12
第457筆
　　　　酬復言長慶四年元日郡齋感懷見寄　元稹
臘盡殘銷春又歸，逢新別故欲沾衣。自驚身上添年紀，休繫心中小是非。
富貴祝來何所遂，聰明鞭得轉無機。（祝富貴，鞭聰明，皆正旦童稚俗法。）羞看稚子先拈酒，悵望平生舊採薇。
去日漸加餘日少，賀人雖鬧故人稀。椒花麗句閒重檢，艾髮衰容惜寸輝。
苦思正旦酬白雪，閒觀風色動青旂。千官仗下爐煙裏，東海西頭[4601]意獨違（休繫一作休較。正旦一作正朝）。
[頁]卷,冊....[4601]417,12
第458筆
　　　　代郡齋神答樂天　元稹
虛白堂神傳好語，二年長伴獨吟時。夜憐星月多離燭，日滉波濤一下帷。
為報何人償酒債，引看牆上使君詩。
[頁]卷,冊....[4602]417,12
第459筆
　　　　酬樂天重寄別　元稹
卻報君侯聽苦辭，老頭拋我欲何之。武牢關外雖分手，不似如今衰白時。
[頁]卷,冊....[4602]417,12
第460筆
　　　　和樂天重題別東樓　元稹
山容水態使君知，樓上從容萬狀移。日映文章霞細麗，風驅鱗甲浪參差。
鼓催潮戶凌晨擊，笛賽婆官徹夜吹。喚客潛揮遠紅袖，賣壚高掛小青旗。
勝鋪床席春眠處，乍捲簾帷月上時。光景無因將得去，為郎抄在和郎詩。
[頁]卷,冊....[4602]417,12
第461筆
　　　　餘杭周從事以十章見寄詞調清婉難於遍酬聊和詩首篇以答來貺　元稹
擾擾紛紛旦暮間，經營閒事不曾閒。多緣老病推辭酒，少有功夫久羨山。
清夜笙歌喧四郭，黃昏鐘漏下重關。何由得似周從事，醉入人家醒始還。
[頁]卷,冊....[4602]417,12
第462筆
　　　　寄浙西李大夫四首　元稹
柳眼梅心漸欲春，白頭西望憶何人。金陵太守曾相伴，共蹋銀臺一路塵。

蕊珠深處少人知，網索西臨太液池。浴殿曉聞天語後，步廊騎馬笑相隨。（網索在太液上，學士候對，歇于此。）
[4602]
禁林同直話交情，無夜無曾不到明。最憶西樓人靜夜，玉晨鐘磬兩三聲。（玉晨觀在紫宸殿後面也。）

由來鵬化便圖南，浙右雖雄我未甘。早渡西江好歸去，莫拋舟楫滯春潭。

[頁]卷,冊....[4603]417,12
第463筆
　　　　初除浙東妻有阻色因以四韻曉之　元稹
嫁時五月歸巴地，今日雙旌上越州。興慶首行千命婦，（予在中書日。妻以郡君朝太后於興慶宮，猥為班首。）會稽旁帶六諸侯。
海樓翡翠閒相逐，鏡水鴛鴦煖共遊。我有主恩羞未報，君於此外更何求。
[頁]卷,冊....[4603]417,12
第464筆
　　　　為樂天自勘詩集因思頃年城南醉歸馬上遞唱豔曲十餘里不絕長慶初俱以制誥侍宿南郊齋宮夜後偶吟數十篇兩掖諸公洎翰林學士三十餘人驚起就聽逮至卒吏莫不眾觀群公直至侍從行禮之時不復聚寐予與樂天吟哦竟亦不絕因書於樂天卷後越中冬夜風雨不覺將曉諸門互啟關鎖即事成篇
　元稹
春野醉吟十里程，齊宮潛詠萬人驚。今宵不寐到明讀，風雨曉聞開鎖聲。
[頁]卷,冊....[4603]417,12
第465筆
　　　　題長慶四年曆日尾　元稹
殘歷半張餘十四，灰心雪鬢兩淒然。定知新歲御樓後，從此不名長慶年。
[頁]卷,冊....[4603]417,12
第466筆
　　　　樂府古題序（丁酉）　元稹
　　詩訖於周，離騷訖于楚，是後詩之流為二十四名。賦、頌、銘、贊、
　　文、誄、箴、詩、行、詠、吟、題、怨、歎、章、篇、操、引、謠、
　　謳、歌、曲、詞、調，皆詩人六義之餘。而作者之旨，由操而下八名
　　，皆起於郊祭、軍賓、吉凶、苦樂之際，在音聲者，因聲以度詞。審
　　調以節唱，句度短長之數。聲韻平上之差，莫不由之準度。而又別其
　　在琴瑟者為操引，采民甿者為謳謠，備曲度者，總得謂之歌曲詞調，
　　斯皆由樂以定詞。非選調以配樂也，由詩而下九名，皆屬事而作，雖
　　題號不同，而悉謂之為詩可也，後之審樂者。往往采取其詞，度為歌
　　曲。蓋選詞以配樂，非由樂以定詞也。而纂撰者，由詩而下十七名，
　　盡編為樂錄，樂府等題。除鐃吹、橫吹、郊祀、清商等詞在樂志者，
　　其餘木蘭、仲卿、四愁、七哀之輩，亦未必盡播於管弦明矣。後之文
　　人，達樂者少。不復如是配別，但遇興紀題。往往兼以句讀短長，為
　　歌詩之異。劉補闕之樂府，肇於漢魏。按仲尼學文王操，伯牙作流波
　　、水仙等操，齊犢沐作雉朝飛，衛女作思歸引，則不於漢衛而後始，
　　亦以明矣。況自風雅至于樂流，莫非諷興當時之事。以貽後代之人，
　　沿襲古題。唱和重復，於文或有短長。於義咸為贅賸，尚不如寓意古
　　題。刺美見事，猶有詩人引古以諷之義焉。曹、劉、沈、鮑之徒時得
　　如此，亦復稀少。近代唯詩人杜甫悲陳陶、哀江頭、兵車、麗人等，
　　凡所歌行。率皆即事名篇，無復倚傍。余少時與友人樂天、李公垂輩
　　，謂是[4604]為當。遂不復擬賦古題。昨梁州見進士劉猛、李餘，各
　　賦古樂府詩數十首，其中一二十章，咸有新意。余因選而和之。其有
　　雖用古題，全無古義者。若出門行不言離別、將進酒特書列女之類是
　　也。其或頗同古義，全創新詞者。則田家止述軍輸、捉補詞先螻蟻之
　　類是也。劉李二子方將極意於斯文，因為粗明古今歌詩同異之音焉。
　　　　樂府古題序　夢上天（此後十首，並和劉猛。）　元稹
夢上高高天，高高蒼蒼高不極。下視五嶽塊纍纍，仰天依舊蒼蒼色。
蹋雲聳身身更上，攀天上天攀未得。西瞻若水（一作木）兔輸低，東望蟠桃海波黑。
日月之光不到此，非暗非明煙塞塞。天悠地遠身跨風，下無階梯上無力。
來時畏有他人上，截斷龍胡斬鵬翼。茫茫漫漫方自悲，哭向青雲椎（一作掐）素臆。
哭聲厭咽旁人惡，喚起驚悲淚飄露。千慚萬謝喚厭人，向使無君終不寤。
[頁]卷,冊....[4605]418,12
第467筆
　　　　樂府古題序　冬白紵（一下有歌字）　　元稹
吳宮夜長宮漏款，簾幕四垂燈燄煖。西施自舞王自管，雪紵翻翻鶴翎散（上聲）。
促節牽繁舞腰懶，舞腰懶。王罷飲，蓋覆西施鳳花錦。
身作匡床臂為枕，朝珮樅玉（一作樅）王晏寢。寢（一作酒）醒閽報門無事，子胥死後言為諱。
近王之臣諭王意，共笑越王窮惴惴。夜夜抱冰寒不睡。
[頁]卷,冊....[4605]418,12
第468筆
　　　　樂府古題序　將進酒　元稹
將進酒，將進酒。酒中有毒酖主父，言之主父傷主母。
母為妾地父妾天，仰天俯地不忍言。陽（一作佯）為僵踣主父前，主父不知加妾鞭。
旁人知妾為主說，主將淚洗鞭頭血。推（他雷反）椎（一作摧）主母牽下堂，扶妾遣升堂上床。
將進酒，酒中無毒令主壽。願主迴恩（一作思）歸主母，遣妾如此由（一作事）主父。
妾為此事人偶知，自[4605]慚不密方自悲。主今顛倒安置妾，貪天僭地誰不為。
[頁]卷,冊....[4606]418,12
第469筆
　　　　樂府古題序　採珠行　元稹
海波無底珠沈海，采珠之人判死採。萬人判死一得珠，斛量買婢人（一作天）何在。
年年採珠珠避人，今年采珠由海神。海神采珠珠盡死，死盡明珠空海水。
珠為海物海屬神，神今自採何況人。
[頁]卷,冊....[4606]418,12
第470筆
　　　　樂府古題序　董逃行　元稹
董逃董逃董卓逃，揩鏗戈甲聲勞嘈。剜剜深臍脂燄燄，人皆數（一無數字）歎曰。
爾獨不憶年年取我身上膏，膏銷骨盡煙火死。長安城中賊毛起，城門四走公卿士。
走勸劉虞作天子，劉虞不敢（一作取）作天子。曹瞞篡亂從此始，董逃董逃人莫喜。
勝負相環（一作翻）相枕倚，縫綴難成裁破易。何況曲針不能伸巧指，欲學裁縫須準擬。
[頁]卷,冊....[4606]418,12
第471筆
　　　　樂府古題序　憶遠曲　元稹
憶遠曲，郎身不遠郎心遠，沙隨郎飯俱在匙。郎意看沙那比飯，
水中書（一作畫）字無字痕。君心暗晝誰會君，況妾事姑姑進止。身去門前同萬里，
一家盡是郎腹心。妾似生來無兩耳，妾身何足言。聽妾私勸君，
君今夜夜醉何處。姑來伴妾自閉門，嫁夫恨不早。養兒將備老，
妾自嫁郎身骨立。老姑為郎求娶妾，妾不忍見姑郎忍見。為郎忍耐看姑面。
[頁]卷,冊....[4606]418,12
第472筆
　　　　樂府古題序　夫遠征　元稹
趙卒四十萬，盡為坑中鬼。趙王未信趙母言，猶點新兵更填死。
填死之兵兵氣索，秦強趙破括敵起。括雖[4606]專命起尚輕，何況牽肘之人牽不已。
坑中之鬼妻在營，髽麻戴絰鵝雁鳴。送夫之婦又行哭，哭聲送死非送行。
夫遠征，遠征不必戍長城，出門便不知死生。
[頁]卷,冊....[4606]418,12
第473筆
　　　　樂府古題序　織婦詞　元稹
織夫（一作婦）何太忙，蠶經三臥行欲老。蠶神女聖早成絲，今年絲稅抽徵早。
早徵非是官人惡，去歲官家事戎索。征人戰苦束刀瘡（一作槍），主將勳高換羅幕。
繅絲織帛猶努力，變緝（一作）撩機苦難織。東家頭白雙女兒，為解挑紋嫁不得。（余掾荊時，目擊貢綾戶有終老不嫁之女。）
檐前嫋嫋（一作褭褭）游絲上，上有蜘蛛巧來往。羨他蟲豸解緣天，能向虛空織羅網。
[頁]卷,冊....[4607]418,12
第474筆
　　　　樂府古題序　田家詞（一作田家行）　元稹
牛吒吒，田确确。旱塊敲牛蹄趵趵（音剝），種得官倉珠顆穀。
六十年來兵蔟蔟（一作簇），月月食糧車轆轆。一日官軍收海服，驅牛駕車食牛肉。
歸來攸（一作收）得牛兩角，重鑄鋤（一作鍬）犁作斤斸。姑舂婦擔去輸官，輸官不足歸賣屋。
願官早勝讎早覆，農死有兒牛有犢。誓（一無誓字）不遣官軍糧不足。
[頁]卷,冊....[4607]418,12
第475筆
　　　　樂府古題序　俠客行　元稹
俠客不怕死，怕在事不成。事成不肯藏姓名，我非竊賊誰夜行。
白日堂堂殺袁盎，九衢草草人面青。此客此心師海鯨，海鯨露背橫滄溟。
海波分作兩處生，分海減海刀。俠客有謀，人不識測（一作人莫測）。
三尺鐵蛇延二國。
[頁]卷,冊....[4607]418,12
第476筆
　　　　樂府古題序　君莫非（此後九首和李餘）[4607]　元稹
鳥不解走，獸不解飛。兩不相解，那得相譏。
犬不飲露，蟬不噉肥。以蟬易犬，蟬死犬飢。
燕在梁棟，鼠在階基。各自窠窟，人不能移。（一作不能改移。）
婦好針縷，夫讀書時。男翁女嫁，卒不相知。
懼聾摘耳，效痛嚬眉。我不非爾，爾無（一作不）我非。
[頁]卷,冊....[4608]418,12
第477筆
　　　　樂府古題序　田野狐兔行（野一作頭）　元稹
種豆耘鋤，種禾溝甽。禾苗豆甲，狐榾兔翦。
割鵠餧鷹，烹麟噉犬。鷹怕兔毫，犬被狐引。
狐兔相須，鷹犬相盡（茲引反）。日暗天寒，禾稀豆損。
鷹犬就烹，狐兔俱哂。
[頁]卷,冊....[4608]418,12
第478筆
　　　　樂府古題序　當來日大難行（一無行字）　元稹
當來日大難行，前有阪，後有坑。大梁側，
小梁傾。兩軸相絞，兩輪相撐。大牛豎，
小牛橫。烏啄牛背，足趺力儜。當來日大難行，
太行雖險，險可使平。輪軸自撓，牽制不停。
泥潦漸久，荊棘旋生。行必不得，不如不行。
[頁]卷,冊....[4608]418,12
第479筆
　　　　樂府古題序　人道短　元稹
古道天道長人道短，我道天道短人道長。天道晝夜迴轉不曾住，春秋冬夏忙。
顛風暴雨電雷狂，晴被陰暗。月奪日光，往往星宿。
日亦堂堂，天既職性命。道德人自強，堯舜有聖德。
天不（一作下）能遣，壽命永昌。泥金刻玉，與秦始皇。
周公傳說，何不長宰相。老仲尼，何事栖遑。
莽卓恭顯，皆數十年富貴。梁冀夫婦，車馬煌煌。
若此顛倒事，豈非天道短。豈非人道長，堯舜留得神聖事。
百代天子有典章，仲尼留得孝順語。千年萬歲父子不敢相滅亡，歿後千餘載。
唐家天子封作文宣王，老君留得五千字。子孫萬萬稱聖[4608]唐，謚作玄元帝。
魂魄坐天堂，周公周禮二十（一作十二）卷。有能行者知紀綱，傅說說命三四紙。
有能師者稱祖宗，天能夭人命。人使道無窮，若此神聖事。
誰道人道短，豈非人道長。天能種百草，蕕得十年有氣息。
蕣纔一日芳，人能揀得丁沈蘭蕙。料理百和香，天解養禽獸。
餧虎豹豺狼，人解和麴蘗。充礿（一作禴）祀烝嘗，杜鵑無百作（一作年）。
天遣百鳥哺雛，不遣哺鳳皇。巨蟒壽千歲，天遣食牛吞象充腹腸。
蚊螭與變化，鬼怪與隱藏。蚊蚋與利觜，枳棘與鋒鋩。
賴得人道有揀別，信任天道真茫茫。若此撩亂事，豈非天道短。
賴得人道長。
[頁]卷,冊....[4609]418,12
第480筆
　　　　樂府古題序　苦樂相倚曲　元稹
古來苦樂之相倚，近于掌上之十指。君心半夜猜恨生，荊棘滿懷天未明。
漢成（一作皇）眼瞥飛燕時，可憐班女恩已衰。未有因由相決絕，猶得半年佯暖熱。
轉將深意諭旁人，緝綴瑕疵遣潛說。一朝詔下辭金屋，班姬自痛何倉卒。
呼天撫（一作俯）地將自明，不悟尋時暗（一作已）銷骨。白首宮（一作官）人前再拜，願將日月相輝（一作揮）解。
苦樂相尋晝夜間，燈光那有（一作得）天明在。主今被奪心應苦，妾奪深恩初為主。
欲知妾意恨主時，主今為妾思量取。班姬收淚抱妾身，我曾排擯無限人。
[頁]卷,冊....[4609]418,12
第481筆
　　　　樂府古題序　出門行　元稹
兄弟同出門，同行不同志。悽悽分岐路，各各營所為。
兄上荊山巔，翻石辨虹氣。弟沈滄海底，偷珠待龍睡。
出門不數年，同歸亦同遂。俱用私所珍，升沈自茲異。
獻珠龍王宮，值龍覓珠次。但喜復得珠，不求珠所自。
酬客雙龍女，授客六龍轡。遣充行雨神，雨澤隨客意。
雩夏（一作下）鐘鼓繁，禜秋（一作秩）玉帛積。彩色畫[4609]廊廟，奴僮被珠翠。
驥騄千萬雙，鴛鴦七十二。言者未搖舌，無人敢輕議。
其兄因獻璞，再刖不履地。門戶親戚疏，匡床妻妾棄。
銘心有所待，視足無所愧。持璞自枕頭，淚痕雙血漬。
一朝龍醒寤，本問偷珠事。因知行雨偏，妻子五刑備。
仁兄捧尸哭，勢友掉頭諱。喪車黔首葬，弔客青蠅至。
楚有望氣人，王前忽長跪。賀王得貴寶，不遠王所蒞。
求之果如言，剖出浮筠膩。白珩無顏色，垂棘有瑕累。
在楚裂地封，入趙連城貴。秦遣李斯書，書為傳國瑞。
秦亡漢魏傳，傳者得神器。卞和名永永，與寶不相墜。
勸爾出門行，行難莫行易。易得還易失，難同亦難離。
善賈識貪廉，良田無植樨。磨劍莫磨錐，磨錐成小利。
[頁]卷,冊....[4610]418,12
第482筆
　　　　樂府古題序　捉捕歌　元稹
捉捕復捉捕，莫捉狐與兔。狐兔藏窟穴，豺狼妨道路。
道路非不妨，最憂螻蟻聚。豺狼不陷阱，螻蟻潛幽蠹。
切切主人窗，主人輕細故。延緣蝕櫨，漸入棟梁柱。
梁棟盡空虛，攻穿痕不露。主人坦然意，晝夜安寢寤。
網羅布參差，鷹犬走回互。盡力窮窟穴，無心自還顧。
客來歌捉捕，歌竟淚如雨。豈是惜狐兔，畏君先後誤。
願君掃梁棟，莫遣螻蟻附。次及清道塗，盡滅豺狼步。
主人堂上坐，行客門前度。然後巡野田，遍張畋獵具。
外無梟獍援，內有熊羆驅。狡兔掘荒榛，妖狐熏古墓。
用力不足多，得禽自無數。畏君聽未詳，聽客有明喻。
蟣虱誰不輕，鯨鯢誰不惡。在海尚幽遐，在懷交穢污。
歌此勸主人，主人那不悟。不悟還更歌（一作多），誰能恐違忤。
[頁]卷,冊....[4610]418,12
第483筆
　　　　樂府古題序　古築城曲五解　元稹
年年塞下丁，長作出塞兵。自從冒頓強，官築遮虜城。
[4610]
築城須努力，城高遮得賊。但恐賊路多，有城遮不得。

丁口傳父言，莫問城堅不（音缶）。平城被虜圍，漢斸城牆走。

因茲請休和，虜往騎來過。半疑兼半信，築城猶嵯峨。

築城安敢煩，願聽丁一言。請築鴻臚寺，兼愁虜出關。

[頁]卷,冊....[4611]418,12
第484筆
　　　　樂府古題序　估客樂　元稹
估客無住著（一作者），有利身則（一作即）行。出門求火伴，入戶辭父兄。
父兄相教示，求利莫求名。求名有（一作莫）所避，求利無不營。
火伴相勒縛，賣假莫賣誠。交關但（一作少）交假，本生（上聲）得失輕。（一作交假本生輕。）
自茲相將去，誓死意不更。亦（一作一）解市頭語，便無鄰里情。
石打臂釧，糯米吹項瓔。歸來村中賣，敲作金石聲。
村中田舍娘，貴賤不敢爭。所費百錢（一作必）本，已得十倍贏。
顏色轉光淨，飲食亦甘馨。子本頻蕃息，貨販（一作賂）日兼并。
求珠駕滄海，採玉上荊衡。北買黨項馬，西擒吐蕃鸚。
炎洲布火浣，蜀地錦織成。越婢脂肉滑，奚僮眉眼明。
通算衣食費，不計遠近程。經遊（一作營）天下遍，卻到長安城。
城中東西市，聞客次第迎。迎客兼說客，多財為勢傾。
客心本明黠，聞語心已驚。先問十常侍，次求百公卿。
侯家與主第，點綴無不精。歸來始安坐，富與王者（一作家）勍。
市卒酒（一作醉）肉臭，縣胥家舍成。豈唯絕言語，奔走極使令。
大兒販材木，巧識梁棟形。小兒販鹽鹵，不入州縣征。
一身偃市利，突若截海鯨。鉤距不敢下，下則牙齒橫。
生為估客樂，判爾樂一生。爾又生兩子，錢刀何歲平。
[頁]卷,冊....[4611]418,12
第485筆
　　　　連昌宮詞　元稹
連昌宮中滿宮竹，歲久無人森似（一作自）束。又有牆頭千葉桃，風動落花紅蔌蔌。
宮邊老翁為余泣，小年進食曾因入。（一作小年選進因曾入。）上皇正在望仙樓，太真同憑闌干立。
樓上樓前盡珠翠，炫轉熒煌照天地。歸來如夢復如痴，何暇備言宮裏事。
初過寒食一百六，店舍無煙宮樹綠。夜半月高弦索鳴，賀老琵琶定（一作擅）場屋。
力士傳呼覓念奴，念奴潛伴諸郎宿。須臾覓得又連催，特敕街中許然燭。
春嬌滿眼睡（一作眠）紅綃，掠削雲鬟旋裝束。飛上九天歌一聲，二十五郎吹管逐。
逡巡大遍涼州徹，色色龜茲轟錄續。李笛傍宮牆，偷得新翻數般曲。（念奴。天寶中名倡，善歌。每歲樓下酺宴，累日之後。萬眾喧隘，嚴安之、韋黃裳輩闢易不能禁。眾樂為之罷奏，明皇遣高力士大呼於樓上曰。欲遣念奴唱歌，邠二十五郎吹小管〔逐〕（篴）。看人能聽否，未嘗不
　悄然奉詔。其為當時所重也如此，然而明皇不欲奪俠遊之盛。未嘗置在宮禁，或歲幸湯泉。時巡東洛，有司潛遣從行而已。又明皇嘗於上陽宮夜後按新翻一曲，屬明夕正月十五日。潛遊燈下，忽聞酒樓上有笛奏前夕新曲。大駭之，明日密遣捕捉笛者。詰驗之，自云。其夕竊於天津橋玩月
　，聞宮中度曲，遂于橋柱上插譜記之，臣即長安少年善笛者李謨也。明皇異而遣之。）
平明大駕發行宮，萬人歌舞塗路（一作在途）中。百官隊仗避岐薛（岐王範、薛王業，明皇之弟），楊氏諸姨（貴妃三姊。帝呼為姨，封韓、虢、秦國三夫人）車鬥風。
明年十月東都破，（天寶十三年。祿山破[4612]洛陽。）御路猶（一作獨）存祿山過。驅令供頓不敢藏，萬姓無聲（一作言）淚潛墮。
兩京定後六七年，卻尋家舍行宮前。莊園燒盡有枯井，行宮門閉（一作闥）樹宛然。
爾後相傳六皇帝，（肅、代、德、順、憲、穆。）不到離宮門久閉。往來年少說長安，玄武樓成（一作前）花萼廢。
去年敕使因（一作去年因敕使）斫竹，偶值門開暫相逐。荊榛櫛比塞池塘，狐兔驕痴緣樹木。
舞榭敧傾基（一作臺）尚在（一作存），文窗窈窕紗猶綠。塵埋粉壁舊花鈿，烏（一作鳥）啄風箏碎珠玉。
上皇偏愛臨砌花，依然御榻臨階斜。蛇出燕巢盤鬥栱。菌生香案正當衙，
寢殿相連端正樓，太真梳洗樓上頭。晨光未出簾影黑（一作動），至今反挂珊瑚鉤。
指似（一作向）傍人因慟哭，卻出（一作立）宮門淚相續。自從此後還閉門，夜夜狐狸上門屋。
我聞此語心骨悲，太平誰致亂者誰。翁言野父何分別，耳聞眼見為君說。
姚崇宋璟作相公，勸諫上皇言語切。燮理陰陽禾黍豐，調和中外無兵戎。
長官清平太守好，揀選皆言由相（一作至）公。開元之末姚宋死，朝廷漸漸由妃子。
祿山宮裏養作（一作為）兒，虢國門前鬧如市。弄權宰相不記名，依稀憶得（一作憶得依稀）楊與李。
廟謨（一作謀）顛倒四海搖，五十年來作瘡痏。今皇神聖丞相明，詔書纔下吳蜀平。
官軍又取淮西賊，此賊亦除天下寧。年年耕種宮前道，今年不遣子孫耕。
老翁此意深望幸，努力廟謀（一作謨）休用兵。
[頁]卷,冊....[4613]419,12
第486筆
　　　　　望雲騅馬歌（并序）　元稹
　　德宗皇帝以八馬幸蜀，七馬道斃，唯望雲騅來往不頓。貞元中，老死
　　天廄。臣稹作歌以記之。
憶昔先皇幸蜀時，八馬入谷七馬疲。肉綻筋攣四蹄脫，七馬死盡無馬騎。
天子蒙塵天雨泣，巉巖道路淋漓溼。崢嶸白草眇難期，謥洞黃泉安可入。（白草，謥洞，並雒谷中地名。古諺云，謥洞入黃泉。）
朱泚圍兵抽未盡，懷光[4613]寇騎追行及。（興元元年二月，李懷光反。）嬪娥相顧倚樹啼，鵷鷺無聲仰天立。
圉人初進望雲騅，彩色憔悴眾馬欺。上前噴吼如有意，耳尖卓立節踠奇。
君王試遣迴胸臆，撮骨鋸牙駢兩肋。蹄懸四跼（一作，一作矩。）腦（一作脛）顆方，胯聳三尾株（一作扶）直。
圉人畏誚仍相惑，此馬無良空有力。頻頻嚙掣轡難施，往往跳趫鞍（一作騎）不得。
色沮聲悲仰天訴，天不遣言君未識。亞身受取白玉羈（一作鞍），開口銜將紫金勒。
君王自此方敢騎，似遇良臣久悽惻。龍騰魚鱉啅然驚（一作咸震驚），驥（一作盻）驢騾少顏色。
七聖心迷運方厄，五丁力盡路猶窄。橐它（一作駝）山上斧刃堆，望秦嶺下錐頭石。
五六百里真符縣，八十四盤青山驛。掣開流電有輝光，突過浮雲無朕跡。
地平險（一作隘）盡施黃屋，九九屬車十二纛。齊映前導引騅頭，嚴震迎號抱騅足。
路傍垂白天寶民，望騅禮拜見騅哭。皆言（一作云）玄宗當時無此馬，不免騎騾來幸蜀。
雄雄猛將李令公，收城殺賊豺狼空。天旋地轉日再中，天子卻坐明光宮。
朝廷無事忘征戰，校獵朝迴暮球宴。御馬齊登擬用槽，（廄中號乘輿之馬曰擬用槽。）君王自試宣徽殿。
圉人還進望雲騅，性強步闊無方便。分騣擺杖（一作袂）頭太高，擘肘回頭（一作顱）項難轉。
人人共惡難迴跋，潛遣飛龍減芻秣。銀（一作金）鞍繡不復施，空盡（茲引反）天年御槽活。
當時鄒（或作鄙）諺已有言（一作云），莫倚功高（一作能）浪開闊。登山縱似望雲騅，平地須饒紅叱撥。
長安三月花垂草，果下翩翩紫騮好。千官煖熱李令閒，百馬生獰望雲老。
望雲騅，爾之種類世世奇。當時項王乘爾祖，分配英豪（一作雄）稱霸王。
爾身今日逢聖人，從幸巴渝歸入秦。功成事遂身退天之道，何必隨群逐隊到死蹋紅塵。
望雲騅，用與不用各有時，爾勿悲。
[頁]卷,冊....[4614]419,12
第487筆
　　　　和李校書新題樂府十二首（并序）[4614]　元稹
　　余友李公垂貺余樂府新題二十首，雅有所謂。不虛為文，余取其病時
　　之尤急者。列而和之，蓋十二而已。昔三代之盛也，士議而庶人謗，
　　又曰，世理則詞直，世忌則詞隱。余遭理世而君盛聖，故直其詞以示
　　後，使夫後之人，謂今日為不忌之時焉。
　　和李校書新題樂府十二首　上陽白髮人　元稹
天寶年中花鳥使，（天寶中。密號采取豔異者為花鳥使），撩花狎鳥含春思。
滿懷墨詔求嬪御，走上高樓半酣醉。醉酣直入卿士家，閨闈不得偷迴避。
良人顧妾（一作望）心死別，小女呼爺血垂淚。十中有一得（一作一得預）更衣，永（一作九）配深宮作宮婢。
御馬南奔胡馬蹙，宮女三千合宮棄。宮門一閉不復開，上陽花草青苔地。
月夜閒聞洛水聲，秋池暗度風渮氣。日日長看提眾（一作象）門，終身不見門前事。
近年又送數人來，自言興慶南宮至。我悲此曲將徹骨，更想深冤復酸鼻。
此輩賤嬪何足言，帝子天孫古稱貴。諸王在閣四十年，七宅六宮門戶閟。
隋煬枝條襲封邑，（近古封前代子孫為二王三恪。）肅宗血胤無官位。（肅宗巳後，諸王並未出閣。）王無妃媵主無婿（一作夫），陽亢陰淫結災累。
何如決壅順眾流，女遣從夫男作吏。
[頁]卷,冊....[4615]419,12
第488筆
　　　　和李校書新題樂府十二首　華原磬（李傳云，天寶中，始廢泗濱磬，用華原石。）　元稹
泗濱浮石裁為磬，古樂疏音少人聽。工師小賤牙曠稀，不辨邪聲嫌雅正。
正聲不屈古調高，鍾律參差管弦病。鏗金戛瑟徒相雜，投玉敲冰杳然零（一作震）。
華原軟石易追琢，高下隨人無雅鄭。棄舊美新由樂胥，自此黃鍾不能競。
玄宗愛樂愛新樂，梨園弟子承恩橫。霓裳纔徹胡騎來，雲門未得蒙親定。
我藏古磬藏在心，有時激作南風詠。伯夔曾撫野獸馴，仲尼暫叩（一作和）春雷盛。
何時得向筍懸，為君一吼君心醒。[4615]願君每聽念封疆，不遣豺狼剿人命。
[頁]卷,冊....[4616]419,12
第489筆
　　　　和李校書新題樂府十二首　五弦彈　元稹
趙璧五弦彈徵調，徵聲巉絕何清峭。辭（一作避）雄皓鶴警露啼，失子哀猿繞林嘯。
風入春松正凌亂，鶯含曉舌憐嬌妙。鳴鳴暗溜咽冰泉，殺殺霜刀澀寒鞘。
促節頻催漸繁撥，珠幢斗絕金鈴掉。千鳴鏑發胡弓，萬片清球擊虞廟。
眾樂雖同第一部，德宗皇帝常偏召。旬休節假暫歸來，一聲狂殺長安少。
主第侯家最難見，挼歌按曲（一作按歌接曲）皆承詔。水精簾外教貴嬪，玳瑁筵心伴中要。
臣有五賢非此弦，或在拘囚或屠釣。一賢得進勝累百，兩賢得進同周召。
三賢事漢滅暴彊，四賢鎮岳寧邊徼。五賢並用調五常，五常既敘三光耀。
趙璧五弦非此賢，九九何勞設庭燎。
[頁]卷,冊....[4616]419,12
第490筆
　　　　和李校書新題樂府十二首　西涼伎　元稹
吾聞昔日西涼州，人煙撲地桑柘稠。蒲萄酒熟恣行樂，紅豔青旗朱粉樓。
樓下當壚稱卓女，樓頭伴客名莫愁。鄉人不識離別苦，更卒多為沈滯遊。
哥舒開府設高宴，八珍九醞當前頭。前頭百戲競撩亂，丸劍跳躑霜雪浮。
獅子搖光毛彩豎，胡騰（一作姬）醉舞筋骨柔。大宛來獻赤汗馬，贊普亦奉翠茸裘。
一朝燕賊亂中國，河湟沒（一作忽）盡空遺丘。開遠門前萬里堠，今來蹙到行原州。（平時開遠門外立堠云，去安西九千九百里。以示戎人不為萬里行，其就盈故矣。）
去京五百而近何其逼，天子縣內半沒為荒陬。西涼之道爾阻修，連城邊將但高會。
每聽此曲能不羞。
[頁]卷,冊....[4616]419,12
第491筆
　　　　和李校書新題樂府十二首　法曲[4616]　元稹
吾聞黃帝鼓清角，弭伏熊羆舞玄鶴。舜持干羽苗革心，堯用咸池鳳巢閣。
大夏濩武皆象功，功多已訝玄功薄。漢祖過沛亦有歌，秦王破陣非無作。
作之宗廟見艱難，作之軍旅傳糟粕。明皇度曲多新態，宛轉侵淫（一作搖）易沈著。
赤白桃李取花名，霓裳羽衣號天落。雅弄雖云已變亂，夷音未得相參錯。
自從胡騎起煙塵，毛毳腥羶滿咸洛。女為胡婦學胡妝，伎進胡音務胡樂（音洛）。
火鳳聲沈多咽絕，春鶯囀罷長蕭索。胡音胡騎與胡妝，五十年來競紛泊。
[頁]卷,冊....[4617]419,12
第492筆
　　　　和李校書新題樂府十二首　馴犀（李傳云，貞元丙子歲，南海來貢，至十三年冬，苦寒，死於苑中。）　元稹
建中之初放馴象，遠歸林邑近交廣。獸返深山鳥構巢，鷹雕鷂鶻無羈鞅。
貞元之歲貢馴犀，上林置圈官司養。玉盆金棧非不珍，虎噉狴牢魚食綱。
渡江之橘踰汶貉，反時易性安能長。臘月北風霜雪深，踡跼鱗身遂長往。
行地無疆費傳驛，通天異物罹幽枉。乃知養獸如養人，不必人人自敦獎。
不擾則得之於理，不奪有以多於賞。脫衣推食衣食之，不若男耕女令紡。
堯民不自知有堯，但見安閒聊擊壞。前觀馴象後馴（一作觀）犀，理國其如指諸掌。
[頁]卷,冊....[4617]419,12
第493筆
　　　　和李校書新題樂府十二首　立部伎　元稹
　　李傳云，太常選坐部伎，無性識者退入立部伎。又選立部伎，無性識
　　者退入雅樂部。則雅樂可知矣，李君作歌以諷焉。
胡部新聲錦筵坐，中庭漢振高音播。太宗廟樂傳子孫，取類群兇陣初破。
戢戢攢槍霜雪耀，騰騰擊鼓雲（一作風）雷磨。初疑遇敵身啟行，終象由文士憲左。
昔日高宗常立聽，曲終然後臨玉座。如今節將一掉頭，電卷收盡摧挫。
宋晉鄭女歌聲發，滿堂會客齊喧歌（一作和）。珊珊佩玉動腰身，一一貫珠隨咳唾。
頃向圜[4617]丘見郊祀，亦曾正旦親朝賀。太常雅樂備宮懸，九奏未終百寮惰。
惉滯難令季札辨，遲迴但恐文侯臥。工師盡取聾昧人，豈是先王作之過。
宋沇嘗傳天寶季，法曲胡音忽相和。明年十月燕寇來，九廟千門虜塵涴。（太常丞宋沇傳漢中王舊說云，明皇雖雅好度曲。然而未嘗使蕃漢雜奏，天寶十三載。始詔道調法曲與胡部新聲合作，識者異之。明年祿山叛。）
我聞此語歎復泣，古來邪正將誰奈。奸聲入耳佞入心，侏儒飽飯夷齊餓。
[頁]卷,冊....[4617]419,12
第494筆
　　　　和李校書新題樂府十二首　驃國樂（李傳云，貞元辛巳歲，始來獻。）　元稹
驃之樂器頭象駝，音聲不合十二和。促舞跳趫筋節硬，繁辭變亂名字訛。
千彈萬唱皆咽咽，左旋右轉空傞傞。俯地呼天終不會，曲成調變當如何。
德宗深意在柔遠，笙鏞不御停嬌（一作嬪）娥。史館書為朝貢傳，太常編入鞮靺科。
古時陶堯作天子，遜遁親聽康衢歌。又遣遒人持木鐸，遍采謳謠天下過。
萬人有意皆洞達，四岳不敢施煩苛。盡令區中擊壞塊，燕及海外覃恩波。
秦霸周衰古官廢，下堙上塞王道頗。共矜異俗同聲教，不念齊民方薦瘥。
傳稱魚鱉亦咸若，苟能效此誠足多。借如牛馬未蒙澤，豈在抱甕滋黿鼉。
教化從來有源委，必將泳海先泳河。是非倒置自古有，驃兮驃兮誰爾訶。
[頁]卷,冊....[4618]419,12
第495筆
　　　　和李校書新題樂府十二首　胡旋女（李傳云，天寶中，西國來獻。）　元稹
天寶欲末胡欲亂，胡人獻女能胡旋。旋得明王不覺迷，妖胡奄到長生殿。
胡旋之義世莫知，胡旋之容我能傳。蓬斷霜根羊角疾，竿戴朱盤火輪炫。
驪珠迸珥逐飛（一作龍）星，虹（音降）暈輕巾掣流電。潛鯨暗笪（殘謝反）波海（海波），回風亂舞當空霰。
萬過其誰辨終始，四座安能分背面。才人觀者相為言，承奉君恩在圜變。
是非好惡隨君口，南北東西逐君眄。柔軟依身著（一作看）佩帶，裴回繞指同環釧。
佞臣聞此心計回，熒[4618]惑（一作惑亂）君心君眼眩。君言似曲屈為（一作如）鉤，君言好直舒為箭。
巧隨清影觸處行，妙（一作好）學春鶯百般囀。傾天側地用君力，仰塞周遮恐君見。
翠華南幸萬里橋，玄宗始悟坤維轉（緯書曰。僧一行嘗奏明皇曰，陛下行幸萬里。聖祚無疆，故天寶中。歲幸洛陽，冀充盈數。及上幸蜀，至萬里橋。乃歎謂左右曰，一行之奏其是乎）。寄言旋目與旋心，有國有家當共譴。
[頁]卷,冊....[4618]419,12
第496筆
　　　　和李校書新題樂府十二首　蠻子朝（李傳云，貞元末，蜀川始通蠻國。）　元稹
西南六詔有遺種，僻在荒陬路尋壅。部落支離君長賤，比諸夷狄為幽冗。
犬戎彊盛頻侵削，降有憤心戰無勇。夜防抄盜保深山，朝望煙塵上高冢。
鳥道繩橋來款附，非因慕化因危（一作為）悚。清平官繫（一作擊）金呿嵯，求天叩地持雙珙（一作拱）。
益州大將韋令公，頃寶遭時定汧隴。自居劇鎮無他績，幸得蠻來固恩寵。
為蠻開道引蠻朝，迎（一作接）蠻送蠻常繼踵。天子臨軒四方賀，朝廷無事唯端拱。
漏天走馬春雨寒，瀘水飛蛇瘴煙重。椎頭醜類除憂患，足役夫勞洶湧。
匈奴互市歲不供，雲蠻通好轡長駷。戎王養馬漸多年，南人耗悴西人恐。
[頁]卷,冊....[4619]419,12
第497筆
　　　　和李校書新題樂府十二首　縛戎人（近制，西邊每擒蕃囚。例皆傳置南方，不加勦戮，故李君作歌以諷焉。）　元稹
邊頭大將差健卒，入抄禽生快於鶻。但逢赬面即捉來，半是邊人半戎羯。
大將論功重多級，捷書飛奏何超忽。聖朝不殺諧至仁，遠送炎方示微（一作懲）罰。
萬里虛勞肉食費，連頭盡被氈裘暍。華裀重席臥腥臊，病犬愁鴣聲咽嗢。
中有一人能漢語，自言家本長城（一作安）窟。少（一作小）年隨父戍安西，河渭瓜沙眼看沒。
天寶未亂猶（一作前）數載，狼星四角光蓬勃。中原禍作邊防危，果有豺狼四來伐。
蕃馬膘成正翹健，蕃兵肉飽[4619]爭唐突。煙塵亂起無亭燧，主帥驚跳棄旄鉞。
半夜城摧鵝雁鳴，妻啼子叫曾不歇。陰森神廟未敢依，脆薄河冰安可越。
荊棘深處共潛身，前困蒺藜後臲卼。平明蕃騎四面春走，古墓深林盡株榾。
少壯為俘頭被髡，老翁留居多刖。烏鳶滿野尸狼藉，樓榭成灰牆突兀。
暗水濺濺入舊池，平沙漫漫鋪明月。戎王遣將來安慰，口不敢言心咄咄。
供進腋腋御叱般，豈料穹廬揀肥腯。五六十年消息絕，中間盟會又猖獗。
眼穿東日望堯雲，腸斷正朝梳漢髮。（延州鎮李如暹，蓬子將軍之子也。嘗沒西蕃，及歸。自云，蕃法惟正歲一日。許唐人沒蕃者服衣冠，如暹當此日。悲不自勝，遂與蕃妻密定歸計。）近年如此思漢者，半為老病半埋骨。
常（一作向）教孫子學鄉音，猶話平時好城闕。老者儻盡少者壯，生長蕃中似蕃悖。
不知祖父皆漢民，便恐為蕃心矻矻。緣邊飽餧十萬眾，何不齊驅一時發。
年年但捉兩三人，精衛銜蘆塞溟渤。
[頁]卷,冊....[4620]419,12
第498筆
　　　　和李校書新題樂府十二首　陰山道（李傳云，元和二年，有詔悉以金銀酬回紇馬價。）　元稹
年年買馬陰山道，馬死陰山帛空耗。元和天子念女工，內出金銀代酬犒。
臣有一言昧死進，死生甘分答恩燾。費財為馬不獨生，耗帛傷工有他盜。
臣聞平時七十萬匹馬，關中不省聞嘶噪。四十八監選龍媒，時貢天庭付良造。
如今坰野十無一，盡在飛龍相踐暴。萬束芻茭供旦暮，千鍾菽粟長牽漕。
屯軍郡國百餘鎮，縑緗歲奉春冬勞。稅戶逋逃例攤配，官司折納仍貪冒。
挑紋變力倍費，棄舊從新人所好。越縠繚綾織一端，十匹索縑功未到。
豪家富賈踰常制，令族清（一作親）班無雅操。從騎愛奴絲布衫，臂鷹小兒雲錦韜。
群臣利己要差僭，天子深衷空憫悼。綽立花塼鵷鳳行，雨露恩波幾時報。
[頁]卷,冊....[4620]419,12
第499筆
　　　　有鳥二十章（庚寅）　元稹
有鳥有鳥名老鴟，鴟張貪很老不衰。似鷹指爪唯攫肉，戾天羽翮徒翰飛。
朝偷暮竊恣昏飽，後顧前瞻高樹枝。珠丸彈射死不去，意在護巢兼護兒。

有鳥有鳥毛似鶴，行步雖遲性靈惡。主人但見閒慢容，許占蓬萊最高閣。
弱羽長憂俊鶻拳，疽腸暗著（一作把）鵷雛啄。千年不死伴靈龜，梟心鶴貌何人覺。

有鳥有鳥如鸛雀，食蛇抱礐天姿惡。行經水滸為毒流，羽拂酒杯為死藥。
漢後忍渴天豈知，驪姬墳地君寧覺。嗚呼為有白色毛，亦得乘軒謬稱鶴。

有鳥有鳥名為鳩，毛衣軟毳心性柔。鶻緣暖足憐不喫，鷂為同科曾共游。
飛飛漸上高高閣，百鳥不猜稱好逑。佳人許伴鵷雛食，望爾化為張氏鉤。

有鳥有鳥名野雞，天姿耿介行步齊。主人偏養憐整頓，玉粟充腸瑤樹棲。
池塘潛狎不鳴雁，津梁暗引無用鵜。秋鷹迸逐霜鶻遠，鵬鳥護巢當晝啼。
主人頻問遣妖術，力盡計窮音響悽。當時何不早量分，莫遣輝光深照泥。
[4620]
有鳥有鳥群翠碧，毛羽短長心並窄。皆曾偷食淥池魚，前去後來更逼迫。
食魚滿腹各自飛，池上見人長似客。飛飛競佔嘉樹林，百鳥不爭緣鳳惜。

有鳥有鳥群紙鳶，因風假勢童子牽。去地漸高人眼亂，世人為爾羽毛全。
風吹繩斷童子走，餘勢尚存猶在天。愁爾一朝還到地，落在深泥誰復憐。

有鳥有鳥名啄木，木中求食常不足。偏啄鄧林求一蟲，蟲孔未穿長觜禿。
木皮已穴蟲在心，蟲蝕木心根柢覆。可憐樹上百鳥兒，有時飛向新林宿。

有鳥有鳥眾蝙蝠，長伴佳人佔華屋。妖鼠多年羽翩生，不辨雌雄無本族。
穿墉伺隙善潛身，晝伏宵飛惡明燭。大廈雖存柱石傾，暗齧棟梁成蠹木。

有鳥有鳥名為鴞，深藏孔穴難動搖。鷹鸇繞樹探不得，隨珠彈盡聲轉驕。
主人煩惑罷擒取，許占神林為物妖。當時幸有燎原火，何不鼓風連夜燒。

有鳥有鳥名燕子，口中未省無泥滓。春風吹送廊廡間，秋社驅將嵌孔裏。
雷驚雨灑一時蘇，雲（一作雪）壓霜摧半年死。驅去驅來長信風，暫託棟梁何用喜。

有鳥有鳥名老烏，貪癡突誖天下無。田中攫肉吞不足，偏入諸巢探眾雛。
歸來仍占主人樹，腹飽巢高聲響麤。山鴉野鵲閒受肉，鳳皇不得聞罪辜。
秋鷹掣斷架上索，利爪一揮毛血落。可憐鴉鵲慕腥羶，猶向巢邊競紛泊。

有鳥有鳥謂白鷴，雪毛皓白紅觜殷。貴人妾婦愛光彩，行提坐臂怡朱顏。
妖姬謝寵辭金屋，雕籠又伴新[4622]人宿。無心為主擬銜花，空長白毛映紅肉。

有鳥有鳥群雀兒，中庭啄粟籬上菲。秋鷹欺小嫌不食，鳳皇容眾從爾隨。
大鵬忽起遮白日，餘風簸蕩山岳移。翩翾百萬徒驚噪，扶搖勢遠何由知。
古來妄說銜花報，縱解銜花何所為。可惜官倉無限粟，伯夷餓死黃口（一作鳥）肥。

有鳥有鳥皆百舌，舌端百囀聲咄。先春盡學百鳥啼，真偽不分聽者悅。
伶倫鳳律亂宮商，盤木天雞誤時節。朝朝暮暮主人耳，桃李無言管弦咽。
五月炎光朱火盛，陽燄燒陰幽響絕。安知不是卷舌星，化作剛刀一時截。

有鳥有鳥毛羽黃，雄者為鴛雌者鴦。主人并養七十二，羅列雕籠開洞房。
雄鳴一聲雌鼓翼，夜不得棲朝不食。氣息榻然雙翅垂，猶入籠中就顏色。

有鳥有鳥名鷂雛，鈴子眼睛蒼錦襦。貴人腕軟憐易臂，奮肘一揮前後呼。
俊鶻無由拳狡兔，金雕不得擒魅狐。文王長在苑中獵，何日非熊休賣屠。

有鳥有鳥名鸚鵡，養在雕籠解人語。主人曾問私所聞，因說妖姬暗欺主。
主人方惑翻見疑，趁歸隴底雙翅垂。山鴉野雀怪鸚語，競噪爭窺無已時。
君不見隋朝隴頭姥，嬌養雙鸚囑新婦。一鸚曾說婦無儀，悍婦殺鸚欺主母。
一鸚閉口不復言，母問不言何太久。鸚言悍婦殺鸚由，母為逐之鄉里醜。
當時主母信（一作聽）爾言，顧爾微禽命何有。今之主人翻爾疑，何事籠中漫開口。

有鳥有鳥名俊鶻，鷂（一作雞）小雕癡俊無匹。雛鴨拂爪血迸天，狡兔中拳頭粉骨。
平明度海朝未食，拔（一作挾）[4623]上秋空雲影沒。瞥然飛下人不知，攪碎荒城魅狐窟。

有鳥有鳥真白鶴，飛上九霄雲漠漠。司晨守夜悲雞犬，啄腐吞腥笑雕鶚。
堯年值雪度關山，晉室聞琴下寥廓。遼東盡爾千歲人，悵望橋邊舊城郭。

[頁]卷,冊....[4624]420,12
第500筆
　　　　有酒十章　元稹
有酒有酒雞初鳴，夜長睡足神慮清。悄然危坐心不平，浩思一氣初彭亨。
澒洞浩汗真無名，胡不終渾成。胡為沈濁以升清，矗然分畫高下程。
天蒸地鬱群動萌，毛鱗裸介如。鳴呼萬物紛已生，我可奈何兮杯一傾。

有酒有酒東方明，一杯既進吞元精。尚思天地之始名，一元既二分濁清。
地居方直天體明，胡不八荒圢圢如砥平。胡山高屹崒海泓澄，胡不日車杲杲晝夜行。
胡為月輪滅缺星盯，鳴呼不得真宰情。我可奈何兮杯再傾。

有酒有酒兮湛淥波。飲將愉兮氣彌和，念萬古之紛羅。我獨慨然而浩歌，
歌曰。天耶，地耶。肇萬物耶，
儲胥大庭之君耶。恍耶，忽耶。有耶，
傳而信耶。久而謬耶，文字生而羲農作耶。仁義別而聖賢出耶，
炎始暴耶。蚩尤熾耶，軒轅戰耶。不得已耶，
仁耶。聖耶，愍人之毒耶。天蕩蕩耶，
堯穆穆耶。豈其讓耶，歸有德耶。舜其貪耶，
德能嗣耶。豈其讓耶，授有功耶。禹功大耶，
人戴之耶。益不逮耶，啟能德耶。家天下耶，
榮後嗣耶。於後嗣之榮則可耶，於天下之榮其可耶。鳴呼遠堯舜之日耶，
何棄舜之速耶。辛癸虐耶，湯武革耶。順天意耶，
公天下耶。踵夏榮嗣，私其公耶。並建萬國，
均其私耶。專征遞伐，鬥海內耶。秦掃其類，
威[4624]定之耶。二代而隕，守不仁耶。漢魏而降，
乘其機耶。短長理亂，繫其術耶。堯耶，
舜耶。終不可逮耶，將德之者不位。位者不逮其德耶，
時耶。時耶，時其可耶。我可奈何兮一杯又進歌且歌。

有酒有酒兮黯兮溟。仰天大呼兮，天漫漫兮高兮青。高兮漫兮吾孰知天否與靈，
取人之仰者。無乃在乎昭昭乎曰與夫日星，何三光之並照兮。奄雲雨之冥冥，
幽妖倏忽兮水怪族形。黿鼉岸走兮海若鬥鯨，河潰潰兮愈濁。濟翻翻兮不寧，
蛇噴雲而出穴。虎嘯風兮屢鳴，污高巢而鳳去兮。溺厚地而芝蘭以之不生，
葵心傾兮何向。松影直而孰明，人懼愁兮戴榮。天寂默兮無聲，
鳴呼。天在雲之上兮，人在雲之下兮。又安能決雲而上征，
鳴呼。既上征之不可兮，我奈何兮杯復傾。

有酒有酒香滿尊，君寧不飲開君顏。豈不知君飲此心恨，君今獨醒誰與言。
君寧不見颶風翻海火燎原，巨鼇唐突高燄延。精衛銜蘆塞海溢，枯魚噴沫救池燔。
筋疲力竭波更大，鰭燋甲裂身已乾。有翼勸爾升九天，有鱗勸爾登龍門。
九天下視日月轉，龍門上激雷雨奔。螗蜋雖怒誰爾懼，鶡旦雖啼誰爾憐。
摶空意遠風來壯，我可奈何兮一杯又進消我煩。

有酒有酒歌且哀，江春例早多早梅。櫻桃桃李相續開，間以木蘭之秀香裴回。
東風吹盡南風來，鶯聲漸澀花摧頹。四月清和豔殘卉，芍藥翻紅蒲映水。
夏龍痡毒雷雨多，蒲葉離披豔紅死。紅豔猶存榴樹花，紫苞欲綻高筍牙。
筍牙成竹冒霜雪，榴花落地還銷歇。萬古盈虧相逐行，君看夜夜當窗月。
榮落虧盈可奈何，生成未遍霜霰過。霜霰過兮復（一作無）奈何，靈芝敻絕荊棘多。
荊棘多兮可奈何，可奈何兮終奈何。秦皇堯舜俱腐骨，我可奈何兮又進一杯歌復歌。
[4625]
有酒有酒方爛漫，飲酣拔劍心眼亂。聲若雷砰目流電，醉舞翻環身眩轉。
乾綱倒軋坤維旋，白日橫空星宿見。一夫心醉萬物變，何況蚩尤之蹴蹋。
安得不以熊羆戰，鳴呼。風后力牧得親見，我可奈何兮又進一杯除健羨。

有酒有酒兮告臨江，風漫漫兮波長。渺渺兮注海，海蒼蒼兮路茫茫。
彼萬流之混入兮，又安能分若畎澮淮河與夫岷吳之巨江。味作咸而若一，雖甘淡兮誰謂爾為良。
濟涓涓而縷貫，將奈何兮萬里之渾黃。鯨歸穴兮渤溢，鼇載山兮低昂。
陰火然兮眾族沸渭，颶風作兮晝夜猖狂。顧千珍與萬怪兮，皆委潤而深藏。
信天地之瀦蓄兮，我可奈何兮一杯又進兮包大荒。

有酒有酒兮日將落，餘光委照在林薄。陽烏撩亂兮屋上棲，陰怪跳趫兮水中躍。
月爭光兮星又繁，燒橫空兮燄仍爍。我可奈何兮時既昏，一杯又進兮聊處廓。

有酒有酒兮再祝，祝予心兮何欲。欲天泰而地寧，欲人康而歲熟。
欲鳳翥而鵷隨兮，欲龍亨而驥逐。欲日盛而星微兮，欲滋蘭而殲毒。
欲人欲而天從，苟天未從兮。我可奈何兮一杯又進聊自足。

[頁]卷,冊....[4626]420,12
第501筆
　　　　華之巫（景戍）　元稹
有一人兮神之側，廟森森兮神默默。神默默兮可奈何，願一見神兮何可得。
女巫索我何所有，神之開閉予之手。我能進若神之前，神不自言寄予口。
爾欲見神安爾身，買我神錢沽我酒。我家又有神之盤，爾進此盤神爾安。
此盤不進行路難，陸有摧車舟有瀾。我聞此語長太息，豈有神明欺正直。
爾居大道誰南北，恣矯神言假神力。假神力兮神未悟，行道之人不得度。
我欲見神誅爾巫，豈是因巫假神祜。爾巫，爾巫，[4626]爾獨不聞乎。
與其媚於奧，不若媚於灶。使我傾心事爾巫，吾寧驅車守吾道。
爾巫爾巫且相保，吾心自有丘之禱。
[頁]卷,冊....[4627]420,12
第502筆
　　　　廟之神　元稹
我馬煩兮釋我車，神之廟兮山之阿。予一拜而一祝，祝予心之無涯。
涕汍瀾而零落，神寂默而無譁。神兮，神兮。
奈神之寂默而不言何，復再拜而再祝。鼓吾腹兮歌吾歌，歌曰。
今耶，古耶。有耶，無耶。
福不自神耶，神不福人耶。巫爾惑耶，稃而誅耶。
謁不得耶，終不可謁耶。返吾駕而遵吾道，廟之木兮山之花。
[頁]卷,冊....[4627]420,12
第503筆
　　　　村花晚（庚寅）　元稹
三春已暮桃李傷，棠梨花白蔓菁黃。村中女兒爭摘將，插刺頭鬢相誇張。
田翁蠶老迷臭香，曬暴熏衣裳。非無後秀與孤芳，奈爾千株萬頃之茫茫。
天公此意何可量，長教爾輩時節長。
[頁]卷,冊....[4628]421,12
第504筆
　　　　紫躑躅　元稹
紫躑躅，滅紫攏倚山腹。文君新寡乍歸來，羞怨春風不能哭。
我從相識便相憐，但是花叢不迴目。去年春別湘水頭，今年夏見青山曲（青山驛名）。
迢迢遠在青山上，山高水闊難容足。願為朝日早相暾，願作輕風暗相觸。
爾躑躅，我向通州爾幽獨。可憐今夜宿青山，何年卻向青山宿。
山花漸暗月漸明，月照空山滿山綠。山空月午夜無人，何處知我顏如玉。
[頁]卷,冊....[4628]421,12
第505筆
　　　　山枇杷　元稹
山枇杷，花似牡丹殷潑血，往年乘傳過青山，正值山花好時節。
壓枝凝豔已全開，映葉香苞纔半裂。緊搏（一作縛）紅袖欲支頤，慢解絳囊初破結。
金線叢飄繁蕊亂，珊瑚朵重纖莖折。因風旋落裙片飛，帶日斜看目精熱。
亞水依巖半傾側，籠雲隱霧多愁絕。綠珠語盡身欲投，漢武眼穿神漸滅。
穠姿秀色人皆愛，怨媚羞[4628]容我偏別。說向閒人人不聽，曾向樂天時一說。
昨來谷口先相問，及到山前已消歇。左降通州十日遲，又與幽花一年別。
山枇杷，爾託深山何太拙，天高萬里看不精。帝在九重聲不徹，
園中杏樹良人醉。陌上柳枝年少折，因爾幽芳喻昔賢。磻谿冷坐權門咽。
[頁]卷,冊....[4628]421,12
第506筆
　　　　樹上烏（癸卯）　元稹
樹上烏，洲中有樹巢若鋪，百巢一樹知幾烏。一烏不下三四雛，雛又生雛知幾雛。
老烏未死雛已烏，散向人間何處無。攫麑啄卵方可食，男女群強最多力。
靈蛇萬古唯一珠，豈可抨彈千萬億。吾不會天教爾輩多子孫，告訴天公天不言。
[頁]卷,冊....[4629]421,12
第507筆
　　　　琵琶歌（寄管兒，兼誨鐵山，此後並新題樂府。）　元稹
琵琶宮調八十一，旋宮三調彈不出。玄宗偏許賀懷智，段師此藝還相匹。
自後流傳指撥衰（一作哀），崑崙善才徒爾為。澒聲少得似雷吼，纏（去聲）弦不敢彈羊皮。
人間奇事會相續，但有卞和無有玉。段師弟子數十人，李家管兒稱上足。
管兒不作供奉兒，拋在東都雙鬢絲。逢人便請送杯盞，著盡工夫人不知。
李家兄弟皆愛酒，我是酒徒為密友。著作曾邀連夜宿，中碾春（一作清）溪華新綠。
平明船載管兒行，盡日聽彈無限曲。曲名無限知者鮮，霓裳羽衣偏宛轉。
涼州大遍最豪嘈，六么散序多籠撚。我聞此曲深賞奇，賞著奇處驚管兒。
管兒為我雙淚垂，自彈此曲長自（一作長）悲。淚垂捍撥朱弦溼，冰泉嗚咽流鶯澀。
因茲彈作雨霖鈴，風雨蕭條鬼神泣。一彈既罷又一彈，珠幢夜靜風珊珊。
低回慢弄關山思，坐對燕然秋月寒。月寒一聲深殿磬，驟彈曲破音繁併。
百萬金鈴旋（去聲）玉盤，醉客滿船皆暫醒。自茲聽後六七年，管兒在洛我朝天。[4629]
游想慈恩杏園裏，夢寐仁風花樹前。去年御史留東臺，公私蹙促顏不開。
今春制獄正撩亂，晝夜推囚心似灰。暫輟歸時尋著作，著作南園花坼萼。
臙脂耀眼桃正紅，雪片滿溪梅已落。是夕青春值三五，花枝向月雲含吐。
著作施樽命管兒，管兒久別今方睹。管兒還為彈六么，六么依舊聲迢迢。
猿鳴雪岫來三峽，鶴唳晴空聞九霄。逡巡彈得六么徹，霜刀破竹無殘節。
幽關鴉軋胡雁悲，斷弦砉騞層冰裂。我為含悽歎奇絕，許作長歌始終說。
藝奇思寡塵事多，許來寒暑又經過。如今左降在閒處，始為管兒歌此歌。
歌此歌，寄管兒，管兒管兒憂爾衰。爾衰之後繼者誰，
繼之無乃在鐵山。鐵山已近曹穆間，（二善才姓。）性靈甚好功猶淺，急處未得臻幽閒。
努力鐵山勤學取，莫遣後來無所祖。
[頁]卷,冊....[4630]421,12
第508筆
　　　　小胡笳引（桂府王推官出蜀匠雷氏金徽琴，請姜宣彈。）　元稹
雷氏金徽琴，王君寶重輕千金。三峽流中將得來，明窗拂席幽匣開。
朱弦宛轉盤鳳足，驟擊數聲風雨迴。哀笳慢指董家本，姜生得之妙思忖。
泛徽胡雁咽蕭蕭，繞指轆轤圓袞袞。吞恨緘情乍輕激，故國關山心歷歷。
潺湲疑是雁鷿鵜，砉騞如聞發鳴鏑。流宮變徵漸幽咽，別鶴欲飛猿欲絕。
秋霜滿樹葉辭風，寒雛墜地烏啼血。哀弦已罷春恨長，恨長何恨懷我鄉。
我鄉安在長城窟，聞君虜奏心飄忽。何時窄袖短貂裘，臙脂山下彎明月。
[頁]卷,冊....[4630]421,12
第509筆
　　　　去杭州（送王師範）　元稹
房杜王魏之子孫，雖及百代為清門。駿骨鳳毛真可貴，岡頭澤底何足論。（近世不以勳賢之冑為令族，而以岡盧澤李為甲門。）
去年江上識君面，愛君風貌情已敦。與君言語見君性，靈府坦蕩消塵煩。
自茲心洽跡亦洽，居常[4630]並榻游並軒。柳陰覆岸鄭監水，李花壓樹韋公園。
每出新詩共聯綴，閒因醉舞相牽援。時尋沙尾楓林夕，夜摘蘭叢衣露繁。
今君別我欲何去，自言遠結迢迢婚。簡書五府已再至，波濤萬里酬一言。
為君再拜贈君語，願君靜聽君勿喧。君名師範欲何範，君之烈祖遺範存。
永寧昔在掄鑒表，沙汰沈濁澄浚源。君今取友由取士，得不別白清與渾。
昔公事主盡忠讜，雖及死諫誓不諼。今君佐藩如佐主，得不陳露酬所恩。
昔公為善日不足，假寐待旦朝至尊。今君三十朝未與，得不寸晷倍璵璠。
昔公令子尚貴主，公執舅禮婦執笲。返拜之儀自此絕，關雎之化皎不昏。
君今遠娉奉明祀，得不齊勵親蘋蘩。斯言皆為書佩帶，然後別袂乃可捫。
別袂可捫不可解，解袂開帆悽別魂。魂搖江樹鳥飛沒，帆掛檣竿鳥尾翻。
翻風駕浪拍何處，直指杭州由上元。上元蕭寺基址在，杭州潮水霜雪屯。
潮戶迎潮擊潮鼓，潮平潮退有潮痕。得得為題羅剎石，古來非獨伍員冤。
[頁]卷,冊....[4631]421,12
第510筆
　　　　南家桃　元稹
南家桃樹深紅色，日照露光看不得。樹小花狂風易吹，一夜風吹滿牆北。
離人自有經時別，眼前落花心歎息。更待明年花滿枝，一年迢遞空相憶。
[頁]卷,冊....[4631]421,12
第511筆
　　　　志堅師　元稹
嵩山老僧披破衲，七十八年三十臘。靈武朝天遼海征，宇宙曾行三四匝。
初因怏怏卻頭，便繞嵩山寂師塔。淮西未返半年前，已見淮西陣雲合。
[頁]卷,冊....[4631]421,12
第512筆
　　　　答子蒙[4631]　元稹
報盧君，門外雪紛紛。紛紛門外雪，城中鼓聲絕。
強梁御史人覷步，安得夜開沽酒戶。
[頁]卷,冊....[4632]421,12
第513筆
　　　　辛夷花（問韓員外）　元稹
問君辛夷花，君言已斑駮。不畏辛夷不爛開，顧我筋骸官束縛。
縛遣推囚名御史，狼藉囚徒滿田地。明日不推緣國忌，依前不得花前醉。
韓員外家好辛夷，開時乞取三兩枝。折枝為贈君莫惜，縱君不折風亦吹。
[頁]卷,冊....[4632]421,12
第514筆
　　　　廳前柏　元稹
廳前柏，知君曾對羅希奭。我本癲狂耽酒人，何事與君為對敵，
為對敵。洛陽城中花赤白，花赤白。囚漸多，
花之赤白奈爾何。
[頁]卷,冊....[4632]421,12
第515筆
　　　　夜別筵　元稹
夜長酒闌燈花長，燈花落地復落床。似我別淚三四行，滴君滿坐之衣裳。
與君別後淚痕在，年年著衣心莫改。
[頁]卷,冊....[4632]421,12
第516筆
　　　　三泉驛　元稹
三泉驛內逢上巳，新葉趨塵花落地。勸君滿盞君莫辭，別後無人共君醉。
洛陽城中無限人，貴人自貴貧自貧。
[頁]卷,冊....[4632]421,12
第517筆
　　　　何滿子歌（張湖南座為唐有態作，有態一作有熊。）　元稹
何滿能歌能宛轉，天寶年中世稱罕。嬰刑擊在囹圄間，水調哀音歌憤懣。
梨園弟子奏玄宗，一唱承恩羈網緩。便將何滿為曲名，御譜親題樂府纂。
魚家入內本領絕，葉氏有年聲氣短。自外徒煩記得詞，點拍纔[4632]成已夸誕。
我來湖外拜君侯，正值灰飛仲春琯。廣宴江亭為我開，紅妝逼坐花枝暖。
此時有態蹋華筵，未吐芳詞貌夷坦。翠蛾轉盼搖雀釵，碧袖歌垂翻鶴卵。
定面凝眸一聲發，雲停塵下何勞算。迢迢擊磬遠玲玲，一一貫珠勻款款。
犯羽含商移調態，留情度意拋弦管。湘妃寶瑟水上來，秦女玉簫空外滿。
纏綿疊破最慇懃，整頓衣裳頗（一作事）閒散。冰含遠溜咽還通，鶯泥晚花啼漸懶。
斂黛吞聲若自冤，鄭袖見捐西子浣。陰山鳴雁曉斷行，巫峽哀猿夜呼伴。
古者諸侯饗外賓，鹿鳴三奏陳圭瓚。何如有態一曲終，牙籌記令紅螺碗（一作盞）。
[頁]卷,冊....[4632]421,12
第518筆
　　　　通州丁溪館夜別李景信三首　元稹
月濛濛兮山掩掩，束束別魂眉斂斂。蠡琖覆時天欲明，碧幌青燈風灩灩。
淚消語盡還暫眠，唯夢千山萬山險。

水環環兮山簇簇，啼鳥聲聲婦人哭。離床別臉睡還開，燈灺暗飄珠蔌蔌。
山深虎橫館無門，夜集巴兒扣空木。

雨瀟瀟兮鵑咽咽，傾冠倒枕燈臨滅。倦僮呼喚復眠，啼雞拍翅三聲絕。
握手相看其奈何，奈何其奈天明別。

[頁]卷,冊....[4633]421,12
第519筆
　　　　酬鄭從事四年九月宴望海亭次用舊韻　元稹
海亭樹木何蘢蔥，寒光透坼秋玲瓏。湖山四面爭氣色，曠望不與人間同。
一拳墺伏東武小，（龜山別名。）兩山鬥構秦望雄。（兩峰為秦望、望秦二山。）嵌空古墓失文種，（墓在州城西山上。圖經，湖水到山。迎棺柩入海，今所存古穴耳。）突兀[4633]怪石疑防風。
舟船駢比（毗必反）有宗侶，水雲滃泱無始終。雪花布遍稻隴白，日腳插入秋波紅。
興餘望劇酒四坐，歌聲舞豔煙霞中。酒酣從事歌送我，歌云此樂難再逢。
良時年少猶健羨，使君況是頭白翁。我聞此曲深歎息，唧唧不異秋草蟲。
憶年十五學構廈，有意蓋覆天下窮。安知四十虛富貴，朱紫束縛心志空。
妝梳伎女上樓榭，止欲歡樂微茫躬。雖無趣尚慕賢聖，幸有心目知西東。
欲將滑甘柔藏府，已被鬱噎衝喉嚨。君今勸我酒太醉，醉語不復能沖融。
勸君莫學虛富貴，不是賢人難變通。（一本。富貴不是賢人通。）
[頁]卷,冊....[4633]421,12
第520筆
　　　　夢遊春七十韻　元稹
昔歲（一作君）夢遊春，夢遊何所遇。夢入深洞中，果遂平生趣。
清冷淺漫流（一作溪），畫舫蘭篙渡。過盡萬株桃，盤旋竹林路。
長廊抱小樓，門牖相回互。樓下雜花叢，叢邊繞鴛鷺。
池光漾霞影（一作彩霞），曉日初明煦。未敢上階行，頻移曲池步。
烏龍不作聲，碧玉曾相慕。漸到簾幕間，裴回意猶懼。
閒窺東西閣，奇玩參差布。隔子碧油糊，駝鉤紫金鍍。
逡巡日漸高，影響人將寤。鸚鵡饑亂鳴，嬌娃睡猶怒。
簾開侍兒起，見我遙相諭。鋪設繡紅茵，施張鈿妝具。
潛褰翡翠帷，瞥見珊瑚樹。不辨（一作見）花貌人，空驚香若霧。
身回夜合偏，態斂晨霞聚。睡臉桃破風，汗妝蓮委露。
叢梳百葉髻，金蹙重臺屨。紕軟鈿頭裙，玲瓏合歡袴。
鮮妍脂粉薄，闇澹衣裳故。最似紅牡丹，雨來春欲暮。
夢魂良易驚，靈境難久寓。夜夜望天河，無由重沿泝。
結念心所期，返如禪頓悟。覺來八九年，不向花迴顧。
雜合（一作洽）兩京春，喧闐眾禽護。我到看花時，但作懷仙句。
浮生轉經歷，道性尤堅固。近作夢仙詩，亦知勞肺腑。
一夢何足云，良時事（一作自）婚娶。當年二紀初，嘉節三星度。
朝蕣玉佩迎，高松女蘿附。韋門正全盛，出入多歡裕。
甲第漲清池，鳴騶引朱輅。廣榭舞萎蕤，長筵賓雜厝。
青春詎幾日，華實潛幽蠹。秋月照潘郎，空山懷謝傳。
紅樓嗟壞壁，金谷迷荒戍。石壓破[4635]闌干，門推舊梐枑。
雖云覺夢殊，同是終難駐。悰緒竟何如，棼絲不成絇。
卓女白頭吟，阿嬌金屋賦。重璧盛姬臺，青冢明妃墓。
盡委窮塵骨，皆隨流波注。幸有古如今，何勞縑比素。
況余當盛時，早歲諧如務。詔冊冠賢良，諫垣陳好惡。
三十再登朝，一登還一仆。寵榮非不早，邅迴亦云屢。
直氣在膏肓，氛氳日沈痼。不言意不快，快意言多忤。
忤誠人所賊，性亦天之付。乍可沈為香，不能浮作瓠。
誠為堅所守，未為明所措。事事身已經，營營計何誤。
美玉琢文珪，良金填武庫。徒謂自堅貞，安知受礱鑄。
長絲羈野馬，密網羅陰兔。物外各迢迢，誰能遠相錮。
時來既若飛，禍速當如騖。曩意自未精，此行何所訴。
努力去江陵，笑言誰與晤。江花縱可憐，奈非心所慕。
石竹逞奸黠，蔓青誇畝數。一種薄地生，淺深何足妒。
荷葉水上生，團團水中住。瀉水置葉中，君看不相污。
[頁]卷,冊....[4636]422,12
第521筆
　　　　桐花落　元稹
莎草遍桐陰，桐花滿莎落。蓋覆相團圓，可憐無厚薄。
昔歲幽院中，深堂下簾幕。同在後門前，因論花好惡。
君誇沈檀樣，云是指撝作。暗澹滅紫花，句連蹙金萼。
都繡六七枝，鬥成雙孔雀。尾上稠疊花，又將金解絡。
我愛看不已，君煩睡先著。我作繡桐詩，繫君裙帶著。
別來苦修道，此意都蕭索。今日竟相牽，思量偶然錯。
[頁]卷,冊....[4636]422,12
第522筆
　　　　夢昔時　元稹
閒窗結幽夢，此夢誰人知。夜半初得處，天明臨去時。
山川已久隔，雲雨兩無期。何事來相感，又成新別離。
[頁]卷,冊....[4636]422,12
第523筆
　　　　恨妝成　元稹
曉日穿隙明，開帷理妝點。傳粉貴重重，施朱憐冉冉。
柔鬟背額垂，叢鬢隨釵斂。凝翠暈蛾眉，輕紅拂花臉。
滿頭行小梳，當面施圓靨。最恨落花時，妝成獨披掩。
[頁]卷,冊....[4637]422,12
第524筆
　　　　古決絕詞　元稹
乍可為天上牽牛織女星，不願為庭前紅槿枝。七月七日一相見，相見故心終不移。
那能朝開暮飛去，一任東西南北吹。分不兩相守，恨不兩相思。
對面且如此，背面當可知（一作何如）。春風撩亂伯勞語，況是此時拋去時。（一本無況是二字。）
握手苦相問，竟不言後期。君情既決絕，妾意已（一作亦）參差。
借如死生別，安得長苦悲。

噫春冰之將泮，何予懷之獨結。有美一人，于焉曠絕。
一日不見。比一日於三年，況三年之曠別。水得風兮小而已波，
筍在苞兮高不見節。矧桃李之當春，競眾人而（一作之）攀折。我自顧悠悠而若雲，
又安能保君皚皚（一作皓皓）之如雪。感破鏡之分明，睹淚痕之餘血。幸他人之既不我先，
又安能使他人之終不我奪。已焉哉，織女別黃姑。一年一度暫相見，
彼此隔河何事無。

夜夜相抱眠，幽懷尚沈結。那堪一年事，長遣一宵說。
但感久相思，何暇暫相悅。虹橋薄夜成，龍駕侵晨列。
生憎野鶴性（一作鵲往）遲迴，死恨天雞識時節。曙色漸曈曈（一作嚨嚨），華星欲（一作次）明滅。
一去又一年，一年何可（一作時）徹。有此迢遞期，不如死生別。
天公隔（一作可，一作何）。是妒相憐，何不便教相決絕。

[頁]卷,冊....[4637]422,12
第525筆
　　　　櫻桃花[4637]　元稹
櫻桃花，一枝兩枝千萬朵。花塼曾立摘花人，窣破羅裙紅似火。
[頁]卷,冊....[4638]422,12
第526筆
　　　　曹十九舞綠鈿　元稹
急管清弄頻，舞衣纔攬結。含情獨搖手，雙袖參差列。
騕褭柳牽絲，炫轉風回雪。凝眄嬌不移，往往度繁節。
[頁]卷,冊....[4638]422,12
第527筆
　　　　閨晚　元稹
紅裙委磚階，玉爪剺朱橘。素臆光如砑，明瞳豔凝溢。
調弦不成曲，學書徒弄筆。夜色侵洞房，春煙透簾出。
[頁]卷,冊....[4638]422,12
第528筆
　　　　曉將別　元稹
風露曉淒淒，月下西牆西。行人帳中起，思婦枕前啼。
屑屑命僮御，晨裝儼已齊。將去復攜手，日高方解攜。
[頁]卷,冊....[4638]422,12
第529筆
　　　　薔薇架（清水驛）　元稹
五色階前架，一張籠上被。殷紅稠疊花，半綠鮮明地。
風蔓羅裙帶，露英蓮臉淚。多逢走馬郎，可惜簾邊思。
[頁]卷,冊....[4638]422,12
第530筆
　　　　月暗（第六句缺四字）　元稹
月暗燈殘面牆泣，羅纓斗重知啼溼。真珠簾斷蝙蝠飛，燕子巢空螢火入。
深殿門重夜漏嚴，柔□□□□年急。君王掌上容一人，更有輕身何處立。
[頁]卷,冊....[4638]422,12
第531筆
　　　　新秋　元稹
旦暮已淒涼，離人遠思忙。夏衣臨曉薄，秋影入檐長。
前事風隨扇，歸心燕在梁。殷勤寄牛女，河漢正相望。
[頁]卷,冊....[4639]422,12
第532筆
　　　　贈雙文　元稹
豔極翻含怨（一作態），憐多轉自嬌。有時還暫（一作自）笑，閒坐愛（一作更）無憀。
曉月行看墮，春酥見欲消。何因肯垂手，不敢望回腰。（舞曲二名。）
[頁]卷,冊....[4639]422,12
第533筆
　　　　春別　元稹
幽芳本未闌，君去蕙花殘。河漢秋期遠，關山世路難。
雲屏留粉絮，風幌引香蘭。腸斷迴文錦，春深獨自看。
[頁]卷,冊....[4639]422,12
第534筆
　　　　和樂天示楊瓊　元稹
我在江陵少年日，知有楊瓊初喚出。腰身瘦小歌圓緊，依約年應十六七。
去年十月過蘇州，瓊來拜問郎不識。青衫玉貌何處去，安得紅旗遮頭白。
我語楊瓊瓊莫語，汝雖笑我我笑汝。汝今無復小腰身，不似江陵時好女。
楊瓊為我歌送酒，爾憶江陵縣中否。江陵王令骨為灰，車來嫁作尚書婦。
盧戡及第嚴澗在，其餘死者十八九。我今賀爾亦自多，爾得老成余（一作亦）白首。（楊瓊本名播，少為江陵酒妓，去年姑蘇過璦敘舊，及今見樂天此篇，因走筆追書此曲。）
[頁]卷,冊....[4639]422,12
第535筆
　　　　魚中素[4639]　元稹
重疊魚中素，幽緘手自開。斜紅餘淚蹟，知著臉邊來。
[頁]卷,冊....[4640]422,12
第536筆
　　　　代九九　元稹
昔年桃李月，顏色共花宜。迴臉蓮初破，低蛾柳並垂。
望山多倚樹，弄水愛臨池。遠被登樓識，潛因倒影窺。
隔林徒想像，上砌轉逶迤。謾擲庭中果，虛攀牆外枝。
強持文玉佩，求結麝香縭。阿母憐金重，親兄要馬騎。
把將嬌小女，嫁與冶遊兒。自隱勤勤索，相要事事隨。
每常同坐臥，不省暫參差。纔學羞兼妒，何言寵便移。
青春來易皎，白日誓先虧。僻性嗔來見，邪行醉後知。
別床鋪枕席，當面指瑕疵。妾貌應猶在，君情遽若斯。
的成終世恨，焉用此宵為。鸞鏡燈前撲，鴛衾手下隳。
參商半夜起，琴瑟一聲離。努力新叢豔，狂風次第吹。
[頁]卷,冊....[4640]422,12
第537筆
　　　　盧十九子蒙吟盧七員外洛川懷古六韻命余和　元稹
聞道盧明府，閒行詠洛神。浪圓疑靨笑，波鬥憶眉嚬。
蹀躞橋頭馬，空濛水上塵。草芽猶犯雪，冰岸欲消春。
寓目終無限，通辭未有因。子蒙將此曲，吟似獨眠人。
[頁]卷,冊....[4640]422,12
第538筆
　　　　劉阮妻（一作山）二首　元稹
仙洞千年一度閒，等閒偷入又偷迴。桃花飛盡東風起，何處消沈去不來。

芙蓉脂肉綠雲鬟，罨畫樓臺青黛山。千樹桃花萬年藥，不知何事憶人間。

[頁]卷,冊....[4640]422,12
第539筆
　　　　桃花　元稹
桃花淺深處，似勻深淺妝。春風助腸斷，吹落白衣裳。
[頁]卷,冊....[4640]422,12
第540筆
　　　　暮秋　元稹
看著牆西日又沈，步廊回合戟門深。棲烏滿樹聲聲絕，小玉上床鋪夜衾。
[頁]卷,冊....[4641]422,12
第541筆
　　　　壓牆花　元稹
野性大都迷里巷，愛將高樹記人家。春來偏認平陽宅，為見牆頭拂面花。
[頁]卷,冊....[4641]422,12
第542筆
　　　　舞腰　元稹
裙裾旋旋手迢迢，不趁音聲自趁嬌。未必諸郎知曲誤，一時偷眼為迴腰。
[頁]卷,冊....[4641]422,12
第543筆
　　　　白衣裳二首　元稹
雨溼輕塵隔院香，玉人初著白衣裳。半含惆悵閒看繡，一朵梨花壓象床。
藕絲衫子柳花裙，空著沈香慢火燻。閒倚屏風笑周昉，枉拋心力畫朝雲。
[頁]卷,冊....[4641]422,12
第544筆
　　　　憶事　元稹
夜深閒到戟門邊，卻繞行廊又獨眠。明月滿庭池水淥，桐花垂在翠（一作繡）簾前。
[頁]卷,冊....[4641]422,12
第545筆
　　　　寄舊詩與薛濤因成長句　元稹
詩篇調態人皆有，細膩風光我獨知。月夜詠花憐暗澹，雨朝題柳為敧垂。
長教碧玉藏深處，總向紅箋寫自隨。老大不能收拾得，與君閒似好男兒。
[頁]卷,冊....[4641]422,12
第546筆
　　　　友封體　元稹
雨送浮涼夏簟清，小樓腰褥怕單輕。微風暗度香囊轉，朧月斜穿隔子明。
樺燭燄高黃耳吠，柳堤風靜紫[4641]騮聲。頻頻聞動中門鎖，桃葉知嗔未敢迎。
[頁]卷,冊....[4641]422,12
第547筆
　　　　看花　元稹
努力少年求好官，好花須是少年看。君看老大逢花樹，未折一枝心已闌。
[頁]卷,冊....[4642]422,12
第548筆
　　　　斑竹（得之湘流）　元稹
一枝斑竹渡湘沅，萬里行人感別魂。知是娥皇廟前物，遠隨風雨送啼痕。
[頁]卷,冊....[4642]422,12
第549筆
　　　　箏　元稹
莫愁私地愛王昌，夜夜箏聲怨隔牆。火鳳有凰求不得，春鶯無伴囀空長。
急揮舞破催飛燕，慢逐歌詞弄小娘。死恨相如新索婦，枉將心力為他狂。
[頁]卷,冊....[4642]422,12
第550筆
　　　　春曉　元稹
半欲天明半未明，醉聞花氣睡聞鶯。兒撼起鐘聲動，二十年前曉寺情。
[頁]卷,冊....[4642]422,12
第551筆
　　　　所思二首（一作劉禹錫詩，題作有所嗟。）　元稹
庾亮樓中初見時，武昌春柳似腰肢。相逢相失還如夢，為雨為雲今不知。
鄂渚濛濛煙雨微，女郎魂逐暮雲歸。只應長在漢陽渡，化作鴛鴦一雙飛。
[頁]卷,冊....[4642]422,12
第552筆
　　　　鶯鶯詩（一作離思詩之首篇。）　元稹
殷紅淺碧舊衣裳，取次梳頭闇澹妝。夜合帶煙籠曉日，牡丹經雨泣殘陽。
低迷隱（一作依稀似）笑原非笑，散漫清（一作彷彿聞）香不似（一作是）香。頻動橫波嗔阿母（一作嬌不語），等閒教見小兒郎。
[頁]卷,冊....[4642]422,12
第553筆
　　　　離思五首（一本并前首作六首）　元稹
自愛殘妝曉鏡中，環釵謾簪綠絲（一作雲）叢。須臾日射燕脂頰，一朵紅蘇旋欲（一作玉）融。

山泉散漫繞階流，萬樹桃花映小樓。閒讀道書慵未起，水晶簾下看梳頭。

紅羅著壓逐時新，吉了（一作杏子）花紗嫩麴塵。第一莫嫌材地弱，些些紕縵最宜人。

曾經滄海難為水，除卻巫山不是雲。取次花叢懶迴顧，半緣修道半緣君。

尋常百種花齊發，偏摘梨花與白人。今日江頭兩三樹，可憐和（一作枝）葉度殘春。

[頁]卷,冊....[4643]422,12
第554筆
　　　　雜憶五首　元稹
今年寒食月無光，夜色纔侵已上床。憶得雙文通內裏，玉櫳深處暗聞香。

花籠微月竹籠煙，百尺（一作丈）絲繩拂地懸。憶得雙文人靜後，潛教桃葉送鞦韆。

寒輕夜淺繞回廊，不辨花叢暗辨香。憶得雙文朧月下，小樓前後捉迷藏。

山榴似火葉相兼，亞拂塼階（一作低牆）半拂檐。憶得雙文獨披掩，滿頭花草倚新簾。

春冰消盡碧波湖，漾影殘霞似有無。憶得雙文衫子薄（一作裏），鈿頭雲映褪紅酥（一作蘇）。

[頁]卷,冊....[4643]422,12
第555筆
　　　　有所教　元稹
莫畫長眉畫短眉，斜紅傷豎莫傷垂。人人總解爭時勢，都大須看各自宜。
[頁]卷,冊....[4643]422,12
第556筆
　　　　襄陽為盧竇紀事　元稹
帝下真符召玉真，偶逢遊女暫相親。素書三卷留為贈，從向人間說向人。
[4643]
風弄花枝月照階，醉和春睡倚香懷。依稀似覺雙環動，潛被蕭郎卸玉釵。

鶯聲撩亂曙燈殘，暗覓金釵動曉寒。獨帶春酲懶相送，櫻桃花下隔簾看。

琉璃波面月籠煙，暫逐蕭郎走上天。今日歸時最腸斷，回江還是夜來船。

花枝臨水復臨堤，閒照江流（一作清江）亦照泥。千萬春風好舉，夜來曾有鳳皇棲。（此首一作馬戴詩，題作襄陽席上呈于司空。）

[頁]卷,冊....[4644]422,12
第557筆
　　　　會真詩三十韻　元稹
微月透簾櫳，螢光度碧空。遙天初縹緲，低樹漸蔥蘢。
龍吹過庭竹，鸞歌拂井桐。羅綃垂薄霧，環佩響輕風。
絳節隨金母，雲心捧玉童。更深人悄悄，晨會雨濛濛。
珠瑩光文履，花明隱繡櫳。寶釵行彩鳳，羅帔掩丹虹。
言自瑤華浦，將朝碧帝宮。因遊李（一作洛）城北，偶向宋家東。
戲調初微拒，柔情已暗通。低鬟蟬影動，迴步玉塵蒙。
轉面流花雪，登床抱綺叢。鴛鴦交頸舞，翡翠合歡籠。
眉黛羞頻聚，朱脣暖更融。氣清蘭蕊馥，膚潤玉肌豐。
無力慵移腕，多嬌愛斂躬。汗光珠點點，髮亂綠鬆鬆。
方喜千年會，俄聞五夜窮。留連時有限，繾綣意難終。
慢臉含愁態，芳詞誓素衷。贈環明運合，留結表心同。
啼粉流清鏡，殘燈繞暗蟲。華光獨冉冉，旭日漸曈曈。
警乘（一作乘鶩）還歸洛，吹簫亦上（一作止）嵩。衣香猶染麝，忱膩尚殘紅。
冪冪臨塘草，飄飄思渚（一作緒）蓬。素琴鳴怨鶴，清漢望歸鴻。
海闊城難度，天高不易沖。行雲無處所，蕭史在樓中。
[頁]卷,冊....[4644]422,12
第558筆
　　　　古豔詩二首（一作春詞）　元稹
春來頻到宋家東，垂袖開懷待好風。鶯藏柳闇無人語，惟有牆花滿樹紅。
[4644]
深院無人草樹光，嬌鶯不語趁陰藏。等閒弄水浮（一作流）花片，流出門前賺阮郎。

[頁]卷,冊....[4645]422,12
第559筆
　　　　奉和浙西大夫李德裕述夢四十韻大夫本題言贈於夢中詩賦以寄一二僚友故今和者亦止述翰苑舊游而已次本韻（第十七句缺一字）　元稹
聞有池塘什，還因夢寐遭。攀禾工類蔡，詠豆敏過曹。
莊蝶玄言秘，羅禽藻思高。（本篇稱六句皆夢中作，三聯亦多徵故事也。）戈矛排筆陣，貔虎讓文韜。
彩繢鸞凰頸，權奇驥騄髦。神樞千里應，華袞一言褒。
李廣留飛箭，王祥得佩刀。傳乘司隸馬，繼染韓林毫。
辨穎□超脫，詞鋒豈足櫜。金剛錐透玉，鑌鐵劍吹毛。（自戈矛而下，皆述大夫刀筆贍盛。文藻秀麗，翰苑謨猷。綸誥褒貶，功多名將。人許三公，世總臺鋼。充學士等矣。）
顧我曾陪附，思君正鬱陶。近酬新樂錄，仍寄續離騷。（近蒙大夫寄篥歌。酬和才畢，此篇續至。）
阿閣偏隨鳳，（大夫與稹偏多同直。）方壺共跨鼇。借騎銀杏葉，（學士初入，例借飛龍馬。）橫賜錦垂萄。（解已具本篇。）
冰井分珍果，金瓶貯御醪。獨辭珠有戒，廉取玉非叨。
麥紙侵紅點，（書沼皆有麥紋紙。）蘭燈燄碧高。（麻制例皆通宵勘寫。）代予言不易，承聖旨偏勞。（稹與大夫，相代為翰林承旨。）
繞月同棲鵲，驚風比夜獒。吏傳開鎖契，（學士院密通銀臺。每旦，常聞門使勘契開鎖。聲甚煩多。）神撼引鈴條。（院有懸鈴以備夜直警急文書出入，皆引之以代傳呼。每用兵，鈴輒有聲。如人引，聲耗緩急具如之。曾莫之差。）
渥澤深難報，危心過自操。犯顏誠懇懇，騰口懼忉忉。
佩寵雖緺綬，安貧尚葛袍。賓親多謝絕，延薦必英豪。（自阿閣而下。皆言稹同在翰林日，[4646]居處深秘。與頻繁奉職、勤勞　、畏慎、周密等事也。）
分阻杯盤會，閒隨寺觀遨。（學士無過從聚會之例，大夫與稹。時時期於寺觀閒行而已矣。）祗園一林杏，（慈恩。）仙洞萬株桃。（玄都。）
澥海滄波減，昆明劫火熬。未陪登鶴駕，已訃墮烏號。
痛淚過江浪，冤聲出海濤。尚看恩詔溼，已夢壽宮牢。（本篇言此兩句是夢中作，故言夢字。）
再造承天寶，新持濟巨篙。猶憐弊簪履，重委舊旌旄。（渤海已下，皆言舉感先恩、捧荷新澤等事。）
北望心彌苦，西回首屢搔。九霄難就日，兩浙僅容舠。
暮竹寒窗影，衰楊古郡濠。魚蝦集橘市，鶴鸛起亭皋。（越州宅窗戶間盡見城郭。）
朽刃休衝斗。（自謂。）良弓枉在弢，（竊論。）早彎摧虎兇，便鑄墾蓬蒿。
漁艇宜孤棹，樓船稱萬艘。量材分用處，終不學滔滔。
[頁]卷,冊....[4647]423,12
第560筆
　　　　自述（一作王建宮詞）　元稹
延英引對碧衣郎，江硯宣毫各別床。天子下簾親考試，宮人手裏過茶湯。
[頁]卷,冊....[4647]423,12
第561筆
　　　　春分投簡陽明洞天作　元稹
中分春一半，今日半春徂。老惜光陰甚，慵牽與緒孤。
偶成投秘簡，聊得泛平湖。郡邑移仙界，山川展畫圖。
旌旗遮嶼浦，士女滿闉闍。似木吳兒勁，如花越女姝。
牛儂驚力直，蠶妾笑睢盱。怪我攜章甫，嘲人託鷓鴣。
閭閻隨地勝，風俗舉華殊。跣足沿流婦，丫頭避役奴。
雕題雖少有，雞卜尚多巫。鄉味尤珍蛤，家神愛事烏。
舟船通海嶠，田種繞城隅。櫛比千艘合，袈裟萬頃鋪。
亥茶闐小市，漁父隔深蘆。日腳斜穿浪，雲根遠曳蒲。
凝風花氣度，新雨草芽蘇。粉壞梅辭萼，紅含杏綴珠。
薅餘秧漸長，燒後葑猶枯。綠綟高懸柳，青錢密辮榆。
馴歐眠淺瀨，驚雉迸平蕪。水靜王餘見，山空謝豹呼。
燕狂捎蛺蝶，螟挂集蒲盧。淺碧鶴新卵，深黃鵝嫩雛。
村扉以白板，寺壁耀赬糊。禹廟纔離郭，陳莊恰半途。
石帆何峭嶢，龍瑞本縈紆。穴為探[4647]符坼，潭因失箭刳。
堤形彎熨斗，峰勢踴香爐。幢蓋迎三洞，煙霞貯一壺。
桃枝蟠復直，桑樹亞還扶。鱉解稱從事，松堪作大夫。
榮光飄殿閣，虛籟合笙竽。庭狎仙翁鹿，池游懸令鳧。
君心除健羨，扣寂入虛無。岡踢翻星紀，章飛動帝樞。
東皇提白日，北斗下玄都。騎吏裙皆紫，科車幰盡朱。
地侯鞭社伯，海若跨天吳。霧噴雷公怒，煙揚灶鬼趨。
投壺憐玉女，飯笑麻姑。果實經千歲，衣裳重六銖。
瓊杯傳素液，金匕進雕胡。掌裏承來露，盤中釣得鱸。
菌生悲局促，柯爛覺須臾。稊米休言聖，醯雞益伏愚。
鼓瓊催瞑色，簪組縛微軀。逐別真徒侶，還來世路衢。
題詩歎城郭，揮手謝妻孥。幸有桃源近，全家肯去無。
[頁]卷,冊....[4648]423,12
第562筆
　　　　春遊　元稹
酒戶年年減，山行漸漸難。欲終心瀨慢，轉恐興闌散。
鏡水波獨冷，稽峰雪尚殘。不能辜物色，乍可怯春寒。
遠目傷千里，新年思萬端。無人知此意，閒憑小欄干。
[頁]卷,冊....[4648]423,12
第563筆
　　　　除夜酬樂天　元稹
引儺綏旆亂毿毿，戲罷人歸思不堪。虛漲火塵龜浦北，無由阿傘鳳城南。
休官期限元同約，除夜情懷老共諳。莫道明朝始添歲，今年春在歲前三。
[頁]卷,冊....[4648]423,12
第564筆
　　　　酬樂天初冬早寒見寄　元稹
乍起衣猶冷，微吟帽半騃。霜凝南屋瓦，雞唱後園枝。
洛水碧雲曉，吳宮黃葉時。兩傳千里意，書札不如詩。
[頁]卷,冊....[4648]423,12
第565筆
　　　　酬白樂天杏花園[4648]　元稹
劉郎不用閒惆悵，且作花間共醉人。算得（一作屈指）貞元舊朝士，幾人（一作員）同見太和春。
[頁]卷,冊....[4649]423,12
第566筆
　　　　過東都別樂天二首　元稹
　　樂天在洛，太和中。稹拜左丞，自越過洛。以二詩別樂天，未幾。死
　　于鄂，樂天哭之曰。始以詩交，終以詩訣。茲筆相絕，其今日乎，見
　　紀事。
君應怪我留連久，我欲與君辭別難。白頭徒侶漸稀少，明日恐君無此歡。

自識君來三度別，這回白盡老髭鬚。戀君不去君須會，知得後迴相見無。

[頁]卷,冊....[4649]423,12
第567筆
　　　　逢白公　元稹
遠路事無限，相逢唯一言。月色照榮辱，長安千萬門。
[頁]卷,冊....[4649]423,12
第568筆
　　　　酬白太傅　元稹
太空秋色涼，獨鳥下微陽。三徑池塘靜，六街車馬忙。
漸能高酒戶，始是入詩狂。官冷且無事，追陪慎莫忘。
[頁]卷,冊....[4649]423,12
第569筆
　　　　和嚴給事聞唐昌觀玉蕊花下有遊仙（一作玉蕊院真人降，見唐人絕句。）　元稹
弄玉潛過玉樹時，不教青鳥出花枝。的應未有諸人覺，只是嚴朗不得知。
[頁]卷,冊....[4649]423,12
第570筆
　　　　贈毛仙翁（并序）　元稹
　　余廉問浙東歲，毛仙翁惠然來顧，越之人士識之者。相與言曰，仙翁
　　嘗與葉法善、吳筠遊於稽山。迨茲多歷年所，而風貌愈少，蓋神仙者
　　也。余因得執弟子之禮，師其道焉。余嘗見圓冠方領之士，讀道書。
　　疑其絕智棄仁，又謂其書不[4649]足以經世理國。殊不知至仁無兼愛
　　，大智無非。大樂同天地之和，大禮同天地之節。其可臻乎上德，
　　冥乎大道之致，華胥終北之化。熙熙然也。又以徐市、文成之事，謂
　　方士之流，誕妄於世。不足以為教也。殊不知峒山高臥，汾水凝神。
　　縱心傲世，邈然外物。王侯不可得師友也，若然。則徐氏之莠，不足
　　以害嘉穀。文成之誕，不足以傷大教。今我仙翁真風遺骨，玄格高情
　　。冥鴻孤鶴，不可方喻。蓋峒山、汾水之儔也，一言道合。止于山亭
　　三日，而南棲天台。謂余曰，入相之年。相候于安山里，余拜而言曰
　　。果如仙約，燃香拂榻。以俟雲駕焉，抒詩一章。以為他日之志也。
仙駕初從蓬海來，相逢又說向天台。一言親授希微訣，三夕同傾沆瀣杯。
此日臨風飄羽衛，他年嘉約指鹽梅。花前揮手迢遙去，目斷霓旌不可陪。
[頁]卷,冊....[4650]423,12
第571筆
　　　　八月十四日夜玩月　元稹
猶欠一宵輪未滿，紫霞紅襯碧雲端。誰能喚得姮娥下，引向堂前子細看。
[頁]卷,冊....[4650]423,12
第572筆
　　　　寒食夜　元稹
紅染桃花雪壓梨，玲瓏雞子鬥贏時。今年不是明寒食，暗地鞦韆別有期。
[頁]卷,冊....[4650]423,12
第573筆
　　　　三月三十日程氏館餞杜十四歸京　元稹
江春今日盡，程館祖筵開。我正南冠縶，君尋北路回。
謀身誠太拙，從宦苦無媒。處因方明命，遭時不在才。
踰年長倚玉，連夜共銜杯。涸溜霑濡沫，餘光照死灰。
行看鴻欲翥，敢憚酒相催。拍逐飛觥絕，香隨舞袖來。
消梨拋五遍，裟葛三臺。已許尊前倒，臨風淚莫頹。
[頁]卷,冊....[4650]423,12
第574筆
　　　　酬張秘書因寄馬贈詩[4650]　元稹
丞相功高壓武名，牽將戰馬寄儒生。四蹄荀距藏雖盡，六尺鬚頭見尚驚。
減粟偷兒憎未飽，騎驢詩客罵先行。勸君還卻司空著，莫遣衙參傍子城。
[頁]卷,冊....[4651]423,12
第575筆
　　　　戲酬副使中丞（竇鞏）見示四韻　元稹
莫恨暫櫜鞬，交游幾箇全。眼明相見日，肺病欲秋天。
五馬虛盈櫪，雙蛾浪滿船。可憐俱老大，無處用閒錢。
[頁]卷,冊....[4651]423,12
第576筆
　　　　贈柔之　元稹
窮冬到鄉國，正歲別京華。自恨風塵眼，常看遠地花。
碧幢還照曜，紅粉莫咨嗟。嫁得浮雲婿，相隨即是家。
[頁]卷,冊....[4651]423,12
第577筆
　　　　修龜山魚池示眾僧　元稹
勸爾諸僧好護持，不須垂釣引青絲。雲山莫壓看經坐，便是浮生得道時。
[頁]卷,冊....[4651]423,12
第578筆
　　　　寄贈薛濤　元稹
　　稹聞西蜀薛濤有辭辯，及為監察使蜀，以御史推鞫，難得見焉，
　　嚴司空潛知其意，每遣薛往，洎登翰林，以詩寄之。
錦江滑膩蛾眉秀，幻出文君與薛濤。言語巧偷鸚鵡舌，文章分得鳳皇毛。
紛紛辭客多停筆，個個公卿欲夢刀。別後相思隔煙水，菖蒲花發五雲高。
[頁]卷,冊....[4651]423,12
第579筆
　　　　贈劉採春　元稹
新妝巧樣畫雙蛾，謾裹常州透額羅。正面偷勻光滑笏，緩行輕踏破紋波。
言辭雅措風流足，舉止低迴秀媚多。更有惱人腸斷處，選詞能唱望夫歌。（即羅嗊之曲也。）
[頁]卷,冊....[4651]423,12
第580筆
　　　　醉題東武[4651]　元稹
役役行人事，紛紛碎簿書。功夫兩衙盡，留滯七年餘。
病痛梅天發，親情海岸疏。因循未歸得，不是憶（一作戀）鱸魚。
[頁]卷,冊....[4652]423,12
第581筆
　　　　崔徽歌　元稹
　　崔徽，河中府娼也。裴敬中以興元幕使蒲州，與徽相從累月。敬中便
　　還，崔以不得從為恨。因而成疾，有丘夏善寫人形。徽托寫真寄敬中
　　曰，崔徽一旦不及畫中人。且為郎死，發狂卒。第八句缺〔二字〕。
崔徽本不是娼家，教歌按舞娼家長。使君知有不自由，坐在頭時立在掌。
有客有客名丘夏，善寫儀容得恣把。為徽持此謝敬中，以死報郎為□□。
[頁]卷,冊....[4652]423,12
第582筆
　　　　一字至七字詩（以題為韻，同王起諸公送白居易分司東郡作。）茶　元稹
茶，香葉，嫩芽。慕詩客，
愛僧家。碾雕白玉，羅織紅紗。銚煎黃蕊色，
碗轉麴塵花。夜後邀陪明月，晨前命對朝霞。洗盡古今人不倦，
將知醉後豈堪誇。
[頁]卷,冊....[4652]423,12
第583筆
　　　　句　元稹
兒歌楊柳葉，妾拂石榴花。（見紀事。）

松門待制應全遠。藥樹監搜可得知，（文昌雜錄云。唐宣政殿為正衙，殿庭東西有四松。松下待制官立班之地，舊圖猶存。殿門外有藥樹，監察御史監搜之位在焉。唐制，百官入宮殿門。必搜，監察所掌也。至太和元年，監搜始停。）

髻鬟峨峨高一尺，門前立地看春風。（李娃行，○見許彥周詩話。）

[頁]卷,冊....[4652]423,12