第1筆
　　　　團扇歌　劉禹錫
團扇復團扇，奉君清暑殿。秋風入庭樹，從此不相見。
上有乘鸞女，蒼蒼蟲網（一作網蟲）遍。明年入懷袖，別是機中練。
[頁]卷,冊....[3961]354,11
第2筆
　　　　宜城歌[3961]　劉禹錫
野水繞空城，行塵起孤驛。荒（一作花）臺側生樹（一做柏），石碣陽鐫額。
靡靡度（一作渡）行人，溫風吹宿麥。
[頁]卷,冊....[3962]354,11
第3筆
　　　　順陽歌　劉禹錫
朝辭官軍驛，前望順陽路。野水齧荒墳，秋蟲鏤宮（一作官）樹。
曾聞天寶末，胡馬西南騖。城守魯將軍，拔城從此去。
[頁]卷,冊....[3962]354,11
第4筆
　　　　莫猺（一作徭）歌　劉禹錫
莫猺自生長，名字無符籍。市易雜鮫人，婚姻通木客。
星居占泉眼，火種開山脊。夜渡千仞谿，含沙不能射。
[頁]卷,冊....[3962]354,11
第5筆
　　　　度桂嶺歌　劉禹錫
桂陽嶺，下下復高高。人稀鳥獸駭，地遠草木豪。
寄言千金子，知余歌者勞。
[頁]卷,冊....[3962]354,11
第6筆
　　　　插田歌（并引）　劉禹錫
　　連州城下，俯接村墟。偶登郡樓，適有所感，遂書其事為俚歌，以俟采詩者。
岡頭花草齊，燕子東西飛。田塍望如線，白水光參差。
農婦白紵裙，農父綠簑衣。齊唱郢（一作田）中歌，嚶儜如竹枝。
但聞怨響音，不辨俚語詞。時時一大笑，此必相嘲嗤。
水平苗漠漠，煙火生墟落。黃犬往復還，赤雞鳴且啄。
路旁誰家郎，烏帽衫袖長。自言上計吏，年幼離帝鄉。
田夫語計吏，君家儂定諳（一作記，一作喻）。一來長安道，眼大不相參。
計吏笑致辭，長安真大處。省門高軻峨，儂入無度數。
昨來補衛士，唯用筒竹布。君看二三年，我作官人去。
[頁]卷,冊....[3962]354,11
第7筆
　　　　葡萄歌（一作蒲桃）　劉禹錫
野田生葡萄，纏繞一枝高（一作蒿）。移來碧墀下，張王日日高。
分岐浩繁縟，脩蔓蟠詰曲。揚翹向庭柯，意思如有屬。
為之立長檠（一作架），布濩當軒綠。米（一作朱）液溉其根，理疏看滲漉。
繁葩組綬結，懸實珠璣蹙。馬乳帶輕霜，龍鱗曜初旭。
有客汾陰至，臨堂瞪雙目。自言我晉人，種此如種玉。
釀之成美酒，令人飲不足。為君持一斗，往取涼州牧。
[頁]卷,冊....[3963]354,11
第8筆
　　　　蠻子歌　劉禹錫
蠻語鉤輈音（一作鉤輈語音蠻，一作蠻語音鉤輈。），蠻（一作身）衣斑斕布。熏狸（一作狐）掘沙鼠，時節祠盤瓠。
忽逢乘馬客，恍若驚麏（一作麝）顧。腰斧上高山，意行無舊路。
[頁]卷,冊....[3963]354,11
第9筆
　　　　馬嵬行　劉禹錫
綠野扶風道，黃塵馬嵬驛。路邊楊貴人，墳高三四尺。
乃問里中兒，皆（一作輩）言幸蜀時。軍家誅戚族（一作佞倖），天子捨妖姬。
群吏伏門屏，貴人牽帝衣。低回轉美目，風日為無暉。
貴人飲金屑，倏忽舜（一作蕣）英暮（一作姿）。平生服杏（一作古）丹，顏色真如故。
屬車塵已遠，里巷來窺覷。共愛宿妝妍，君王畫眉處。
履綦無復有，履組光未滅。不見巖畔人，空見凌波襪。
郵童愛蹤跡，私手解鞶結。傳看千萬眼，縷絕香不歇。
指環照骨明，首飾敵連城。將入咸陽市，猶得賈胡驚。
[頁]卷,冊....[3963]354,11
第10筆
　　　　百花行　劉禹錫
長安百花時，風景宜輕薄。無人不沽酒，何處不聞樂。
春風連夜動，微雨凌曉濯。紅焰出牆頭，雪光映樓[3963]角。
繁紫韻松竹，遠黃繞籬落。臨路不勝愁，輕煙去何託。
滿庭蕩魂魄，照廡成丹渥。瀾熳簇顛狂，飄零勸行樂。
時節易晼晚，清陰覆池閣。唯有安石榴，當軒慰寂寞。
[頁]卷,冊....[3964]354,11
第11筆
　　　　壯士行　劉禹錫
陰風振寒郊，猛虎正咆哮。徐行出燒地，連吼入黃茅。
壯士走馬去，鐙前彎玉弰。叱之使人立，一發如鈹（一作）交。
悍睛忽星墮，飛血濺林梢。彪炳為我席，羶腥充我庖。
里中欣害除，賀酒紛呶號。明日長橋上，傾城看斬蛟。
[頁]卷,冊....[3964]354,11
第12筆
　　　　苦雨行　劉禹錫
悠悠飛走情，同樂在陽和。歲中三百日，常恐（一作苦）風雨多。
天人信遐遠，時節易蹉跎。洞房有明燭，無乃（一作妨）酣且歌。
[頁]卷,冊....[3964]354,11
第13筆
　　　　華山歌　劉禹錫
洪罏作高山，元氣鼓其橐。俄然神功就，峻拔在寥廓。
靈跡露指爪，殺氣見稜角。凡木不敢生，神仙聿來託。
天資帝王宅，以我（一做此）為關鑰。能令下國人，一（一作不）見換神骨。
高山固無限，如此方為嶽。丈夫無特達，雖貴猶碌碌。
[頁]卷,冊....[3964]354,11
第14筆
　　　　拋球樂詞　劉禹錫
五彩繡團圓，登君玳瑁筵。最宜紅燭下，偏稱落花前。
上客如先起，應須贈一船。

春早見花枝，朝朝恨發遲。及看花落後，卻憶未開時。
幸有拋球樂，一杯君（一作更）莫辭。

[頁]卷,冊....[3964]354,11
第15筆
　　　　華清詞（一作華清宮詞）　劉禹錫
日出驪山東，裴回照溫泉。樓臺影（一作相）玲瓏，稍稍開白煙。
言昔太上皇，常居此祈年。風中聞清樂，往往來列仙。
翠華入五雲，紫氣歸上玄。哀哀生人淚，泣盡弓劍前。
聖道本自我，凡情徒顒然。小臣感玄化，一望青冥天。
[頁]卷,冊....[3965]354,11
第16筆
　　　　送春曲三首　劉禹錫
春向晚，春晚思悠哉。風雲日已改（一作故），花葉自相摧。
漠漠空中去，何時天際來。

春已暮，冉冉如人老。映葉見殘花，連天是青草。
可憐桃與李，從此同桑棗。

春景（一作竟）去，此去何時回。遊人千萬恨，落日上高臺。
寂寞繁花盡，流鶯歸莫來（一作不歸）。

[頁]卷,冊....[3965]354,11
第17筆
　　　　初夏曲三首　劉禹錫
銅壺方促夜，斗柄暫南回。稍嫌單衣重，初憐北戶開。
西園花已盡，新月為誰來。

時節過繁華，陰陰千萬家。巢禽命子戲，園果墜枝斜。
寂寞孤飛蝶，窺叢覓晚花。

綠水風初暖，青林露早晞。麥隴雉朝雊，桑野人暮歸。
百舌悲花盡，平蕪（一作無聲，一作絕無）來去飛。

[頁]卷,冊....[3965]354,11
第18筆
　　　　擣衣曲　劉禹錫
爽砧應秋律，繁杵含淒風。一一遠相續，家家音不同。
戶庭凝露清，伴侶明月中。長裾委襞積，輕佩垂璁瓏。
汗餘衫更馥，鈿移麝半空。報寒驚邊雁，促思聞候蟲。
天狼正芒角，虎落定相攻。盈篋寄何處，征人如轉蓬。
[頁]卷,冊....[3965]354,11
第19筆
　　　　畬田行　劉禹錫
何處好畬田，團團縵山腹。鑽龜得雨卦，上山燒臥木。
驚麏走且顧，群雉（一作雞）聲咿喔。紅焰遠成霞，輕煤（一作爍）飛入郭。
風引上高岑，獵獵度青林。青林望靡靡，赤光低復起。
照潭出老蛟，爆竹驚山鬼。夜色不見山，孤明星漢間。
如星復如月，俱逐曉風滅。本從敲石光，遂至烘天熱。
下種暖灰中，乘陽拆牙（一作芽）孽（一作蘗）。蒼蒼一雨後，苕穎如雲發。
巴（一作幾）人拱手吟，耕耨不關心。由來得地勢，徑寸有餘金（一作陰）。
[頁]卷,冊....[3966]354,11
第20筆
　　　　鶗鴃吟　劉禹錫
朝陽有鳴鳳，不聞千萬祀。鶗鴃催眾芳，晨間先入耳。
秋風白露晞，從是爾啼時。如何上春日，唧唧滿庭飛。
[頁]卷,冊....[3966]354,11
第21筆
　　　　觀雲篇　劉禹錫
興雲感陰氣，疾足（一作走）如見機。晴來意態行，有若功成歸。
蔥蘢含晚景，潔白（一作素）凝秋暉。夜深度銀漢，漠漠仙人衣。
[頁]卷,冊....[3966]354,11
第22筆
　　　　養鷙詞（并引）　劉禹錫
　　途逢少年，志在逐獸。方呼鷹隼，以襲飛走。因縱觀之，卒無所獲。
　　行人有常從事於斯者曰：夫鷙禽，飢則為用，今哺之過篤，故然也。
　　予感之，作養鷙詞。
養鷙非玩形，所資擊鮮力。少年昧其理，日日（一作夜）哺不息。
探雛網黃口，旦暮有餘食。寧知下韝時，翅重飛不得。
毰毸止林表，狡兔自南北。飲啄既已盈，安能勞羽翼。
[頁]卷,冊....[3966]354,11
第23筆
　　　　別友人後得書因以詩贈　劉禹錫
前時送君去，揮手青門橋。路轉不相見，猶聞馬蕭蕭。
今得出關書，行程（一作塵）日已遙，春還遲君至。共結（一作纈）芳蘭苕。
[頁]卷,冊....[3967]354,11
第24筆
　　　　送華陰尉張苕赴邕府使幕（張即燕公之孫，頃坐事除名。）　劉禹錫
昔忝南宮郎，往來東觀頻。嘗披燕公傳，聳若窺三辰。
翊聖崇國本，像（一作保）賢正朝倫。高視緬今古，清風敻無鄰。
蘭錡照通衢，一家十朱輪。酇國嗣侯絕，韋卿世業貧。
夫子承（一作成）大名，少年振芳塵。青袍仙掌下，矯首凌煙旻。
公冶本非罪，潘郎一為民。風霜苦搖落，堅白無緇磷。
一旦逢良時，天光燭幽淪。重為長裾客，佐彼觀風臣。
分野窮禹畫，人煙過虞巡。不言此行遠，所樂相知新。
雨起巫山陽，鳥鳴湘水濱。離筵出蒼莽，別曲多悲辛。
今朝一杯酒，明日千里人。從（一作彼）此孤舟去，悠悠天海春。
[頁]卷,冊....[3967]354,11
第25筆
　　　　送湘陽熊判官孺登府罷歸鍾陵因寄呈江西裴中丞二十三兄　劉禹錫
射策志未就，從事歲云除。篋留馬卿賦，袖有劉弘書。
忽見夏木深，悵然憶吾廬。復持州民刺，歸謁專城居。
君家城易知，勝絕傾里閭。人言北郭生，門有卿相輿。
鍾陵靄（一作藹）千里，帶郭西江水。朱檻照河宮，旗亭綠雲裏。
前年（一作來）初缺守，慎簡由宸扆。臨軒弄郡章，得人方付此。
是時左馮翊，天下第一理。貴臣持牙璋，優詔發青紙。
迎風姦（一作污）吏免，先令疲人喜。何武劾腐儒，陳蕃禮高士。
昔升君子堂，腰下綬猶黃（中丞時為萬年尉）。汾陰有寶氣，赤堇奪奇（一作光）鋩。
束簡下曲臺，佩鞬來歷陽。綺筵陪一笑，蘭室襲餘芳。
風水忽異勢，江湖遂（一作遽）相忘。因君倘（一作忽）借問，為話老滄浪（自注：中丞為博士，製相國柳宜城諡議，識者韙之，頃[3967]授予以其本。厥後牧和州，節度使杜司徒以中丞材譽俱高。欲令軍裝以重戎府，故授以本州團練使。滿座觀腰鞬，禮成，驩甚，相視而笑。後房燕樂。
　卜夜縱談，予忝司徒之賓，時獲末坐。初，中丞自尚書屯田員外郎出守，踵其武者。今給事中穆公，代給事者，右丞段公，予不佞。繼右丞之後，故曰：襲餘芳焉。）。
[頁]卷,冊....[3968]354,11
第26筆
　　　　送韋秀才道沖赴制舉　劉禹錫
驚禽一辭巢，棲息無少安。秋扇一離手，流塵蔽霜紈。
故侶不可追，涼風日已寒。遠逢杜陵士，別盡平生歡。
逐客無印綬，楚江多芷蘭。因居暇時遊（一作君時暇遊），長鋏不復彈。
閱書南軒霽（一作際），瑟清夜闌。萬境身外寂，一杯腹中寬。
伊昔玄宗朝，冬卿冠鴛鸞。肅穆升內殿，從容領儒（一作頂高）冠。
游夏無措詞，陽秋垂不刊。至今群玉府，學者空縱觀。
世人希德門，揭若攀峰巒。之子尚明訓，鏘如振琅玕。
一旦西上書，斑衣拂征鞍。荊臺宿暮雨，漢水浮春瀾。
君門起天中，多士如星攢。煙霞覆雙闕，抃舞羅千官。
清漏滴銅壺，仙廚下雕槃（一作盤）。熒煌仰金榜，錯落濡飛翰。
古來才傑士，所嗟遭時難。一鳴從此始，相望青雲端。
[頁]卷,冊....[3968]354,11
第27筆
　　　　送李策秀才還湖南因寄幕中親故兼簡衡州呂（一作李）八郎中　劉禹錫
深春風日淨，晝長幽鳥鳴。僕夫前致詞，門有白面生。
攝衣相問訊，解帶坐南榮。端志見眉睫，苦（一作芳）言發精誠。
因出懷中文，調孤詞亦清。悄如促柱弦，掩抑多不平。
乃言本蜀士，世降岷山靈。前人秉藝文，高視來上京。
曳綬司徒府，所從信國楨。析（一作折）薪委寶（一作空）林，善響繼家（一作難繼）聲。
何處翳附郭，幾人思郈成（一作城）。雲天望喬木，風水悲流萍。
前與計吏西，始列貢士名。森然就筆札，從試春官卿。
帝城岐路多，萬足伺（一作俟）晨星。茫茫風塵中，工拙同有營。
寒女勞夜織，山苗榮寸莖。侯門方擊鐘，衣褐誰將迎。[3968]
弱羽果摧頹，壯心鬱怦怦。諒無蟠木容，聊復篷累行（一作生）。
昨日訊靈龜，繇言利艱貞。當求捨拔中，必在審己明。
誓將息薄遊，焦思窮筆精。蒔蘭在幽渚，安得揚芬馨。
曰（一作嗟）余摧落者，散質負華纓。一聆苦辛詞，再動伊鬱情。
身棄言不動，愛才心尚（一作上）驚。恨無羊角風，使爾化北溟。
論罷情益親，涉旬忘歸程。日攜邑中客，閒眺江上城。
晝憩命金罍，宵談轉璿衡。薰（一作蕙）風香麈尾，月露濡桃笙。
忽被戒羸驂，薄言事南征。火雲蔚千里，旅思浩已盈。
湘江含碧虛，衡嶺浮翠晶。豈伊山水異，適與人事并。
油幕侶（一作似）昆丘，粲然疊瑤瓊。庾樓見清月，孔坐多綠醽。
復有衡山守，本自雲龍庭（一作亭）。抗志（一作至和）在靈府，發越侔咸英。
一揮（一作麾）出滎陽，惠彼嗤嗤氓。隼旟辭灞水，居者皆涕零。
惟昔與伊人，交歡經（一作在）宿齡。一從雲雨散，滋我鄙吝萌。
北渚不堪愁，南音誰復聽。離憂若去水，浩漾無時停。
嘗聞祝融峰，上有神禹銘。古石琅玕姿，秘文螭虎形。
聖功奠遠服，神物擁休禎。賢人在其下，彷佛疑蓬瀛。
君行歷郡齋，大袂拂雙旌。飾容遇朗鑒，肝鬲可以呈。
昔日馬相如，臨邛坐盡傾。免君刷羽翰，蚤取凌青冥。
[頁]卷,冊....[3969]354,11
第28筆
　　　　送張盥赴舉詩（并引）　劉禹錫
　　古人以偕受學為同門友，今人以偕升名為同年友。其語熟見，縉紳者
　　皆道焉。余〔於〕（與）張盥為丈人，由是道也，曩吾見爾之始生，
　　以老成為祝。今吾見爾之成人，以未立為憂。吾不幸，向所謂同年友
　　。當其盛時，聯袂齊鑣，亙絕九衢，若屏風然。今來落落，如曙星之
　　相望。昔日會合，不煩異席，可長太息哉。然而尚書右丞衛大受、兵
　　部侍郎武廷碩二君者，當時偉人，咸萬夫之望，足以訂十朋之多也。
　　第如京師，無騷騷爾，無忻忻爾，時秋也。吾為若叩商之謳，幸有感
　　夫二君子。[3969]
爾生始懸弧，我作座上賓。引箸舉湯餅，祝詞天麒麟。
今成一丈夫，坎坷愁風塵。長裾來謁我，自號廬山人。
道舊與撫孤，悄然傷我神。依依見眉睫，嘿嘿含悲辛。
永懷同年友，追想出谷晨。三十二君子，齊飛凌煙旻（一作冥）。
曲江一會時，後會已凋淪。況今三十載，閱世難重陳。
盛時一已過，來者日日新。不如搖落樹，重有明年春。
火後見琮璜，霜餘識松筠。肅風（一作機）乃獨秀，武部（一作抱）亦絕倫。
爾今持我詩，西（一作兩）見二重臣。成賢必念舊，保貴（一作節）在安貧。
清時為丞郎，氣力侔陶鈞。乞取斗升水，因之雲漢津。
[頁]卷,冊....[3970]354,11
第29筆
　　　　和州送錢侍御自宣州幕拜官便於華州覲省　劉禹錫
五彩繡衣裳，當年正相稱。春風舊（一作函）關路，歸去真多興。
蘭陔行可採，蓮府猶回瞪。楊家紺幰迎（侍御即王相公貴婿），謝守瑤華贈（宣州崔相公有詩贈行）。
御街草泛灩，臺柏煙含凝（一作暝）。曾是平生（一作主者）遊（一作留），無因理歸乘。
[頁]卷,冊....[3970]354,11
第30筆
　　　　送僧方及南謁柳員外（并序）　劉禹錫
　　九江僧方及，既出家，依匡山，一時中頗屬詩以攄思。古詩人暨今號
　　為能賦，有輒求其詞吟呻之，拳拳然，多多益嗜。影不出山者十年。
　　嘗登最高峰，四望天海，沖然有遠遊之志。頓錫而言曰：神馬而形閡
　　者，方內之徒，及吾無方，閡於何者？由是耳得必目探之，意行必身
　　隨之。雲遊鳥屳，無跡而遠。予為連州，居無何而方及至。出祴中詩
　　一篇以貺予，其詞甚富。留一歲，觀其行，結矩如教，益多之。一旦
　　以行日來告，且曰：雅聞鳥咮之下有賢諸侯，願躋其門，如蹈十地。
　　敢乞辭以抵之予唯而賦，顧其有重請之色見於顏間耳。
昔事（一作日）廬山遠，精舍虎溪東。朝陽照瀑水，樓閣虹霓中。
騁望羨游雲，振衣若秋蓬。舊房閉松月，遠思[3970]吟江風。
古寺歷頭陀，奇峰扳（一作攀）祝融。南登小桂嶺，卻望歸塞鴻。
衣祴貯文章，自言學雕蟲。搶榆念陵厲，覆簣圖（一作而）穹崇。
遠郡多暇日，有詩訪禪宮。石門聳（一作崇）峭絕，竹院含空濛。
幽響滴巖溜，晴芳飄野叢。海雲懸颶母，山果屬狙（一作猿）公。
忽憶吳興郡，白蘋正蔥蘢。願言挹風采，邈若窺華嵩。
桂水夏瀾急，火山宵（一作燒）焰紅。三衣濡菌露，一錫飛煙空。
勿謂翻譯徒，不為文雅雄。古來賞音者，燋爨得孤桐（按狙公宜斥賦芧者，而越絕書有猿公。張衡賦南都，有猿父長嘯之句。繇是而言，謂猿為公舊矣。）。
[頁]卷,冊....[3971]354,11
第32筆
　　　　翠微寺有感　劉禹錫
吾王昔遊幸，離宮雲際開。朱旗迎夏早（一作畢），涼軒避暑來。
湯餅賜都尉，寒冰頒上才。龍髯（一作顏）不可望，玉座生塵埃。
[頁]卷,冊....[3972]354,11
第33筆
　　　　觀柘枝舞二首　劉禹錫
胡服何葳蕤，僊僊（一作姬）登綺墀。神飆獵紅蕖，龍燭映（一作然）金枝。
垂帶覆纖腰，安鈿當嫵眉。翹袖中繁鼓，傾眸溯華榱。
燕秦有舊曲，淮南多冶詞。欲見傾城處，君看赴節時。

山雞臨清鏡，石燕赴遙津。何如上客會，長袖入華裀。
體輕似無骨，觀者皆聳神。曲盡回身處（一作去），層波猶注人。

[頁]卷,冊....[3972]354,11
第34筆
　　　　連州臘日觀莫徭獵西山　劉禹錫
海天殺氣薄，蠻軍步（一作部）伍囂。林紅葉盡變，原黑草初燒。
圍合繁鉦息，禽興大旆搖。張羅依道口，嗾犬上山腰。
猜鷹慮奮迅，驚鹿（一作麏）時跼跳。瘴雲四面起，臘雪半空消。
箭頭餘鵠血，鞍傍見雉翹。日暮還城邑，金笳發麗譙。
[頁]卷,冊....[3972]354,11
第35筆
　　　　寄陝州姚中丞（時分司東都）　劉禹錫
八月天氣肅，二陵風雨收。旌旗闕下來，雲日關東秋。
禹跡想前事，漢臺餘故丘。徘徊襟帶地，左右帝王州。
留滯悲昔老，恩光榮徹侯。相思望棠樹，一寄商聲謳。
[頁]卷,冊....[3972]354,11
第36筆
　　　　奉酬湖州崔郎中見寄五韻[3972]　劉禹錫
山陽昔相遇，灼灼晨葩鮮。同遊翰墨場，和樂塤篪然。
一落名宦途，浩如乘風船。行當衰暮日，臥理淮海邊（一作壖）。
猶期謝病後，共樂桑榆年。
[頁]卷,冊....[3973]354,11
第37筆
　　　　學阮公體三首　劉禹錫
少年負志氣，信道不從時。只言繩自直，安知室可欺。
百勝難慮敵（一作慮無敵），三折乃良醫。人生不失意，焉能慕知已。

朔風悲老驥，秋霜動鷙禽。出門有遠道，平野多層陰。
滅沒馳絕塞，振迅拂華林。不因感衰節，安能激壯心。

昔賢多使氣，憂國不謀身。目覽千載事，心交上古人。
侯門有仁義，靈臺多苦辛。不學腰如磬，徒使甑生塵。

[頁]卷,冊....[3973]354,11
第38筆
　　　　秋晚題湖城驛池上亭　劉禹錫
秋次池上館，林塘照南榮。塵衣紛未解，幽思浩以盈。
風蓮墜故萼，露菊含晚英。恨為一夕客，愁聽晨雞鳴。
[頁]卷,冊....[3973]354,11
第39筆
　　　　賈客詞（并引）　劉禹錫
　　五方之賈，以財相雄，而鹽賈尤熾。或曰，賈雄則農傷。予感之，作
　　是詞。
賈客無定遊，所遊唯利并。眩俗雜良苦，乘時取重輕。
心計析秋毫，搖（一作捶）鉤侔懸衡。錐刀既無棄，轉化日以盈。
邀（一作徼）福禱波神，施財遊化城。妻約雕金釧，女垂貫珠纓。
高貲比封君，奇貨通倖卿。趨時鷙鳥[3973]思，藏鏹盤龍形。
大艑浮通川，高樓次旗亭。行止皆有樂，關梁自（一作似）無征。
農夫何為者，辛苦事寒耕。
[頁]卷,冊....[3974]354,11
第40筆
　　　　調瑟詞（并引）　劉禹錫
　　里有家豪翁，厚自奉養，而嚴督臧獲。力屈形削，猶役之無藝極（一
　　無極字）。一旦不堪命，亡者過半，追亡者亦不來復。翁悴沮而追昨
　　非之莫及也。予感之，作調瑟詞。
調瑟在張弦，弦平音自足。朱弦二十五，缺一不成曲。
美人愛高張，瑤軫再三促。上弦雖獨響，下應不相屬。
日暮聲未和，寂寥一枯木。卻顧膝上弦，流淚難相續。
[頁]卷,冊....[3974]354,11
第41筆
　　　　讀張曲江集作（并引）　劉禹錫
　　世稱張曲江為相，建言放臣不宜與善地，多徙五溪不毛之鄉。及今讀
　　其文，自內職牧始安，有瘴癘之歎。自退相守荊門，有拘囚之思。託
　　諷禽鳥，寄詞草樹，鬱然有騷人風。嗟夫，身出於遐陬，一失意而不
　　能堪。矧華人士族而必致醜地，然後快意哉。議者以曲江為良臣，識
　　胡雛有相，羞凡器與同列，密啟廷爭。雖古哲人不及，而燕翼無似，
　　終為餒魂，豈忮心失恕。陰謫最大，雖二美莫贖邪。不然，何袁公一
　　言明楚獄而鍾祉四葉，以是相較，神可誣乎。予讀其文，因為詩以弔
　　。
聖言貴忠恕，至道重觀身。法在何所恨，色相（一作傷）斯為仁。
良時難久恃，陰謫豈無因。寂寞韶陽廟，魂歸不見人。
[頁]卷,冊....[3974]354,11
第42筆
　　　　偶作二首　劉禹錫
終朝對尊酒，嗜興非嗜甘。終日偶眾人，縱言不縱談。
世情閒靜見，藥性病多諳。寄謝嵇中散，予無甚不[3975]堪。

萬卷堆床書，學者識其真。萬里長江水，征夫渡要津。
養生非但藥，悟佛不因人。燕石何須辨，逢時即至珍。
[頁]卷,冊....[3975]354,11
第43筆
　　　　昏鏡詞（并引）　劉禹錫
　　鏡之工列十鏡於賈奩，發奩而視，其一皎如，其九霧如，或曰：良苦
　　（一作楛）之不侔甚矣。工解頤謝曰：非不能盡良也。蓋賈之意，唯
　　售是念。今夫來市者，必歷鑒（一作覽）周睞，求與己宜。彼皎者不
　　能隱芒杪之暇，非美容不合是用，什一其數也。余感之，作昏鏡詞。
昏鏡非美金，漠然喪其晶（一作精）。陋容多自欺，謂若他鏡明。
瑕疵既（一作闇）不見，妍態隨意生。一日四五照，自言美傾城。
飾帶以紋（一作綺）繡，裝匣以瓊瑛。秦宮豈不重，非適乃為輕。
[頁]卷,冊....[3975]354,11
第44筆
　　　　詠古二首有所寄　劉禹錫
車音想轔轔，不見綦下塵。可憐平陽第，歌舞嬌青春。
金屋容色在，文園詞賦新。一朝復得幸，應知失意人。

寂寥（一作寞，一作寂）照鏡臺，遺基古南陽（一作方）。
真人昔來遊，翠鳳相隨翔。目成在桑野，志遂貯椒房。
豈無三千女，初心不可忘。
[頁]卷,冊....[3975]354,11
第45筆
　　　　磨鏡篇　劉禹錫
流塵翳明鏡，歲久看如漆。門前負局人（一作生），為我一磨拂。
萍開綠池滿，暈盡金波溢。白日照空心，圓光[3975]走幽室。
山神妖氣沮，野魅真形出。卻思未磨時，瓦礫來唐突。
[頁]卷,冊....[3976]354,11
第46筆
　　　　登司馬錯古城（秦昭王命錯征五溪蠻，城在武陵沅江南）　劉禹錫
將軍將（一作實）秦師（一作帥），西南奠遐服。故壘清江上，蒼煙晦（一作昧）喬木。
登臨直蕭辰，周覽壯前躅。塹平陳葉滿，墉高秋蔓綠。
廢井抽寒菜，毀臺生魯（一作穭）穀。耕人得古器，宿雨多遺鏃。
楚塞鬱重疊，蠻溪紛詰曲。留此數仞基，幾人傷遠目（一作傷送目）。
[頁]卷,冊....[3977]355,11
第47筆
　　　　謁柱山會禪師　劉禹錫
我本山東人，平生多感慨。弱冠遊咸京，上書金馬外。
結交當世賢，馳聲溢四塞。勉修貴及早，狃捷（一作健）不知退。
錙銖揚芬馨，尋尺招瑕纇。淹留郢南都（一作鄙），摧頹羽翰碎。
安能咎往事，且欲去沈痗。吾師得真如，寄在人寰內。
哀我墮名網，有如翾飛輩。曈曈揭智燭，照使出昏昧。
靜見玄關啟，歆然初心會。夙尚一何微，今得信可大。
覺路明證入，便門通懺悔。悟理言自忘，處屯道猶泰。
色身豈吾寶，慧性非形礙。思此靈山期，未卜（一作來）何年載。
[頁]卷,冊....[3977]355,11
第48筆
　　　　臥病聞常山旋師策勳宥過王澤大洽因寄李六侍郎（一作御）　劉禹錫
寂寂重寂寂，病夫臥秋齋。夜蛩思幽壁，槁葉鳴空階。
南國異氣候，火旻尚昏霾。瘴煙跕飛羽，沴氣傷百[3977]骸。
昨聞凱歌旋，飲至酒如淮。無戰陋丹水，垂仁輕槁街。
清廟既策勳，圓丘俟燔柴。車書一以混，幽遠靡不懷。
逐客憔悴久，故鄉雲雨乖。禽魚各有化，予欲問齊諧。
[頁]卷,冊....[3978]355,11
第49筆
　　　　善卷壇下作（在柱山上）　劉禹錫
先生見堯心，相與去（一作公）九有。斯民既已治，我得安林藪。
道為自然貴，名是無窮壽。瑤壇（一作臺）在此山，識者常回首。
[頁]卷,冊....[3978]355,11
第50筆
　　　　武陵觀火詩　劉禹錫
楚鄉祝融分，炎火常為虞。是時直突煙，發自晨炊徒。
盲風扇其威，白晝曛陽烏。操綆不暇汲，循牆還（一作寧）避踰。
怒如列缺光，迅與芬（一作棼）輪俱。聯延掩四遠（一作達），赫奕成洪鑪。
洶疑雲濤翻，颯若鬼神趨。當前迎焮，是物同膏腴。
金烏入梵天，赤龍遊玄都。騰煙透窗戶，飛焰生欒櫨。
火山摧半空，星雨灑中衢。瑤壇被髹漆，寶樹攢珊瑚。
光（一作花）縣與琴焦（一作焦琴），旗亭無酒濡。市人委百貨，邑令遺雙鳧。
餘勢下隈隩，長熛烘舳艫。吹焚（一作熒）照水府，炙浪愁天吳。
災罷雲日晚，心驚視聽殊。高灰辨廩庾，黑土連闉闍。
眾燼合星羅，遊氛鑠人膚。厚地藏宿熱，遙林呈驟枯。
火德資生人，庸可一日無。御之失其道，敲石彌天隅。
晉庫走龍劍，吳宮傷燕雛。五行有沴氣，先哲垂訏謨。
宋鄭同日起，時當賢大夫。無苛自可樂，弭患非所圖。
賢守恤人瘼，臨煙駐驪駒。弔場（一作傷）色慘忸（一作怛），顏（一作唁）失詞劬愉。
下令蠲里布，指期輕市租。閈垣適未立，苫蓋自相娛。
山木行剪伐，江泥宜墐途（一作塗）。邑（一作魯）臣不必曾（一作葺），何用徵越巫。
[頁]卷,冊....[3978]355,11
第51筆
　　　　崔元受少府自貶所還遺山薑花以詩答之[3978]　劉禹錫
故人博羅尉，遺我山薑花。採從碧海上，來自謫仙家。
雲濤潤孤根，陰火照晨葩。靜搖扶桑日，豔對瀛洲霞。
世人愛（一作受）芳（一作苦）辛，搴擷忘幽遐。傳名入帝里，飛驛辭天涯。
王濟本尚味，石崇方鬥奢。雕（一作堆）盤多不識，綺席乃增華。
驛馬損筋骨，貴人滋齒牙。顧予藜藿士，持此重咨（一作空歎）嗟。
[頁]卷,冊....[3979]355,11
第52筆
　　　　途中早發　劉禹錫
馬踏塵上霜，月明江頭路。行人朝氣銳，宿鳥相辭去。
流水隔遠村，縵山多紅樹。悠悠關塞內，往來（一作來往）無閒步。
[頁]卷,冊....[3979]355,11
第53筆
　　　　和董庶中古散調詞贈尹果毅　劉禹錫
昔聽東武吟，壯年心已悲。如何今濩落，聞君辛苦辭。
言有窮巷士，弱齡頗尚奇。讀得玄女符，生當事邊時。
借名遊俠窟，結客幽并兒。往來長楸（一作秋）間，能帶雙鞬馳。
崩騰天寶末，塵暗燕南（一作幽）垂。爟火入咸陽，詔徵神武師。
是時占軍幕，插羽揚金羈。萬夫列轅門，觀射中戟支。
誓當雪國讎，親愛從此辭。中宵倚長劍，起視蚩猶旗。
介馬晨蕭蕭，陣雲竟天涯。陰風獵（一作列）白草，旗槊光參差。
勇氣貫中腸，視身忽如遺。生（一作曾）擒白馬將，虜騎不敢追。
貴臣上戰功，名姓隨意移。終歲肌骨苦，他人印纍纍。
謁者既清宮，諸侯各罷戲。上將賜甲第，門戟不可窺。
眥血下沾襟，天高問無期。卻尋故鄉路，孤影空相隨。
行逢里中舊，撲遫（一作宿）昔所嗤。一言合侯王，腰佩黃金龜。
問我何自苦，可憐真數奇。遲回顧徒御，得色懸雙眉。
翻然悟世途，撫己昧所宜。田園已蕪沒，流浪江海湄。
鷙禽毛翮摧，不見翔雲（一作高翔）姿。衰容蔽逸氣，孑孑無人知。
寂寞草玄徒，長吟下書帷。為（一作聞）君發哀韻，若扣（一作粲若）瑤林枝。
有客識其真，潺湲涕交頤。[3979]飲（一作勸）爾一杯酒，陶然足自怡。
[頁]卷,冊....[3980]355,11
第54筆
　　　　望衡山　劉禹錫
東南倚蓋卑，維嶽資柱石。前當祝融居，上拂朱鳥翮。
青冥結精氣，滂礡宣地脈。還聞膚寸陰，能致彌天澤。
[頁]卷,冊....[3980]355,11
第55筆
　　　　遊桃源一百韻　劉禹錫
沅江清悠悠，連山鬱岑寂。回流抱絕巘，皎鏡含虛碧。
昏旦遞明媚，煙嵐分委積。香蔓垂綠潭，暴龍照孤磧（山下潭名綠蘿，磧名暴龍。）。
淵明著前志，子驥思遠蹠（事見陶先生本記）。寂寂無何鄉，密爾天地隔。
金行太元歲，漁者偶探賾。尋花得幽蹤，窺洞穿闇隙。
依微聞雞犬，豁達值阡陌。居人互將迎，笑語如平昔。
廣樂雖交奏，海禽心不懌。揮手一來歸，故溪無處覓。
綿綿五百載，市朝幾遷革。有路在壺中，無人知地脈。
皇家感至道，聖祚自天錫。金闕傳本枝，玉函留寶曆。
禁山開秘宇，復戶潔靈宅（詔隸二十戶免徭，以奉灑掃。）。
蕊檢香氛氳，醮壇煙冪冪。我來塵外躅，瑩若朝星析。
崖轉對翠屏，水窮留畫鷁。三休俯喬木，千級扳峭壁。
旭日聞撞鐘，彩雲迎躡屐。遂登最高頂，縱目還楚澤。
平湖見草青，遠岸連霞赤。幽尋如夢想，綿思屬空闃。
夤緣且忘疲，耽玩近成癖。清猿伺曉發，瑤草凌寒坼。
祥禽舞蔥蘢，珠樹搖玓瓅（一作的皪）。羽人顧我笑，勸我稅歸軛。
霓裳何飄颻，童顏潔白皙。重巖是藩屏，馴鹿受羈靮。
樓居彌（一作邇）清霄，蘿蔦成翠帟。仙翁遺竹杖，王母留桃核。
吒女飛丹砂，青童護金液。寶氣浮鼎耳，神光生劍脊。
虛無天樂來，僁窣鬼兵役。丹丘肅朝禮，玉札工紬繹。
枕中淮南方，床下阜鄉舄。明燈坐遙夜，幽籟聽淅瀝。
因話近世仙，聳然心神惕。乃言瞿[3980]氏子，骨狀非凡格。
往事黃先生，群兒多侮劇。謷（一作警）然不屑意，元氣貯肝膈。
往往游不歸，洞中觀博弈。言高未易信，猶復加訶責。
一旦前致辭，自云仙期迫。言師有道骨，前事常被謫。
如今三山上，名字在真籍。悠然謝主人，後歲當來覿。
言畢依庭樹，如煙去無跡。觀者皆失次，驚追紛絡繹。
日暮山徑窮，松風自蕭槭。適逢修蛇見，瞋目光激射。
如嚴三清居，不使恣搜索。唯餘步綱勢，八趾在沙礫。
至今東北隅，表以壇上石。列仙徒有名，世人非目擊。
如何庭廡際，白日振飛翮。洞天豈幽遠，得道如咫尺。
一氣無死生，三光自遷易。因思人間世，前路何狹（一作湫）窄。
瞥然此生中，善祝期滿百。大方播群類，秀氣肖翕闢。
性靜本同和，物牽成阻阨。是非鬥方寸，葷血昏精魄。
遂令多夭傷，猶喜見斑白。喧喧車馬馳，苒苒桑榆夕。
共安緹繡榮，不悟泥途適。紛吾本孤賤，世業在逢掖。
九流宗指歸，百氏旁捃摭。公卿偶慰薦，鄉曲繆推擇。
居安白社貧，志傲玄纁辟。功名希自取，簪組俟揚歷。
書府蚤懷鉛，射宮曾發的。起草香生帳，坐曹烏集柏。
賜燕聆簫韶，侍祠閱琮璧。嘗聞履忠信，可以行蠻貊。
自述（一作迷）希古心，忘恃干時畫。巧言忽成錦，苦志徒食蘗。
平地生峰巒，深心有矛戟。層波一震蕩，弱植忽淪溺。
北渚弔靈均，長岑思亭伯。禍來昧幾兆，事去空歎息。
塵累與時深，流年隨漏滴。才能疑木雁，報施迷夷跖。
楚奏縶（一作繫）鐘儀，商歌勞甯戚。稟生非懸解，對鏡方感激。
自從嬰網羅，每事問龜策。王正降雷雨，環玦賜遷斥。
倘伏（一作復）夷平人，誓將依羽客。買山構精舍，領徒開講席。
冀無身外憂，自有閒中益。道芽期日就，塵慮乃冰釋。
且欲遺姓名，安能慕竹帛。長生尚學致，一溉（一作暨）豈虛擲。
芝朮資餱糧，煙霞拂巾幘。黃石履看墮，洪崖肩可拍。
聊復嗟蜉蝣，何煩哀虺蜴。青囊既深味，瓊葩亦屢摘。
縱（一作蹤）無西山資（一作姿），猶免長戚戚。
[頁]卷,冊....[3981]355,11
第56筆
　　　　客有為余話登天壇遇雨之狀因以賦之　劉禹錫
清晨登天壇，半路逢陰晦。疾行穿雨過，卻立視雲背。
白日照其上，風雷走於內。滉瀁雪海翻，槎牙玉山碎。
蛟龍露鬐鬣，神鬼含變態。萬狀互生滅，百音以繁會。
俯觀群動靜，始覺天宇大。山頂自晶（一作澂）明，人間已滂霈。
豁然重昏斂，渙若春冰潰。反照入松門，瀑流飛縞帶。
遙光泛物色，餘韻吟天籟。洞府撞仙鐘，村墟起夕靄。
卻見山下侶，已如迷世代。問我何處來，我來雲雨外。
[頁]卷,冊....[3982]355,11
第57筆
　　　　秋江早發　劉禹錫
輕陰迎曉日，霞霽秋江明。草樹含遠思，襟懷有餘清。
凝睇萬象起，朗吟孤憤平。渚鴻未矯翼，而我已遐征。
因思市朝人，方聽晨雞鳴。昏昏戀衾枕，安見元氣英（元氣二字，一作天地）。
納爽耳目變，玩奇筋骨輕。滄洲有奇趣，浩然（一作蕩）吾將行。
[頁]卷,冊....[3982]355,11
第58筆
　　　　有僧言羅浮事因為詩以寫之　劉禹錫
君言羅浮上，容易見九垠。漸高元氣壯，洶湧來翼身。
夜宿最高峰，瞻望浩無鄰。海黑天宇曠，星辰來逼人。
是時當朏魄，陰物恣騰振。日光吐鯨背，劍影開龍鱗。
倏若萬馬馳，旌旗聳奫淪。又如廣樂奏，金石含悲辛。
疑其有巨靈，怪物盡來賓。陰陽迭用事，乃俾夜作晨。
咿喔天雞鳴，扶桑色昕昕。赤波千萬里，湧出黃金輪。
下視生物息，霏如隙中塵。醯雞仰甕口，亦謂雲漢津。
世人信耳目，方寸度大鈞。安知視聽外，怪愕不可陳。
悠悠想大方，此乃杯水濱。知小天地大，安能識其真。
[頁]卷,冊....[3982]355,11
第59筆
　　　　裴祭酒尚書見示春歸城南（一作東）青松塢別墅寄王左丞高侍郎之什命同作[3982]　劉禹錫
早宦閱人事，晚（一作曉）懷生道機。時從學省出，獨望郊園歸。
野彴度春水，山花映巖扉。石頭解金章，林下步綠薇。
青松鬱成塢，修竹盈尺圍。吟風起天籟，蔽日無炎威。
危徑盤羊腸，連甍聳翬飛。幽谷響樵斧，澄潭（一作江）環釣磯。
因高見帝城，冠蓋揚光輝。白雲難持寄，清韻投所希。
二公如長離（一作鳳雛），比翼翔太微。含情謝林壑，酬贈駢（一作唱迸）珠璣。
顧予久郎（一作即）潛，愁寂對芳菲。一聞丘中趣，再撫黃金徽（一作再聽撫金徽）。
[頁]卷,冊....[3983]355,11
第60筆
　　　　和河南裴尹侍郎宿齋天平寺詣九龍祠祈雨二十韻　劉禹錫
有事九龍廟，潔齋梵（一作夢）王祠。玉簫何時絕，碧樹空涼颸。
吏散埃息，月高庭宇宜。重城肅穆閉，澗水潺湲時。
人稀夜復閒，慮靜境亦隨。緬懷斷鰲足，凝想乘鸞姿。
朱明盛農節，膏澤方愆期。瞻言五靈瑞，能救百穀萎。
咿喔晨雞鳴，闌干斗柄（一作杓）垂。修容謁神象，注意陳正詞。
驚飆起泓泉，若調（一作召）雷雨師。黑煙聳鱗甲，灑液如棼絲。
豐隆震天衢，列缺揮火旗。炎空忽淒緊，高霤懸綆縻。
生物已滂沛，溼雲稍離披。丹霞啟南陸，白水含東菑。
熙熙飛走適，藹藹草樹滋。浮光動宮觀，遠思盈川坻。
吳公敏於政，謝守工為詩。商山有病客，言賀舒龐眉。
[頁]卷,冊....[3983]355,11
第61筆
　　　　冬夜宴河中李相公中堂命箏歌送酒　劉禹錫
朗朗（一作琅琅）雞弦，華堂夜多思。簾外雪已深，座中人半醉。
翠蛾發清響，曲盡有餘意。酌我莫憂狂，老來無逸氣。
[頁]卷,冊....[3983]355,11
第62筆
　　　　重至衡陽傷柳儀曹（并引）[3983]　劉禹錫
　　元和乙未歲，與故人柳子厚臨湘水為別。柳浮舟適柳州，余登陸赴連
　　州。後五年，余從故道出桂嶺，至前別處。而君沒於南中，因賦詩以
　　投弔。
憶昨與故人，湘江岸頭別。我馬映林嘶，君帆轉山滅。
馬嘶循古道，帆滅如流電。千里江蘺春，故人今不見。
[頁]卷,冊....[3984]355,11
第63筆
　　　　謫居悼往二首　劉禹錫
邑邑（一作悒悒）何邑邑，長沙地卑濕。樓上見春多，花前恨風急。
猿愁腸斷叫，鶴病翹趾立。牛衣獨自眠，誰哀仲卿泣。

鬱鬱何鬱鬱，長安遠如日。終日念鄉關，燕來鴻復還。
潘岳歲寒思，屈平憔悴顏。殷勤望歸路，無雨即登山。

[頁]卷,冊....[3984]355,11
第64筆
　　　　有獺吟　劉禹錫
有獺得嘉魚，自謂天見憐。先祭不敢食，捧鱗望青玄。
人立寒沙上，心專眼悁悁（一作脰著肩）。漁翁以為妖，舉塊投其咽。
呼兒貫魚歸，與獺同烹煎。關關黃金鶚，大〔翅〕（趐）搖江煙。
下見盈尋魚，投身擘洪連（一作漣）。攫拏隱鱗去，哺雛林岳巔。
鴟鳥欲伺隙，遙噪莫敢前。長居青雲路，彈射無由緣。
何地無江湖，何水無鮪鱣。天意不宰割，菲祭徒虔虔。
空餘知禮重，載在淹中篇。
[頁]卷,冊....[3984]355,11
第65筆
　　　　白太守行　劉禹錫
聞有白太守，拋（一作棄）官歸舊谿。蘇州十萬戶，盡作嬰兒啼。
太守駐行舟，閶門草萋萋。揮袂謝啼者，依然[3984]兩眉低。
朱戶非不崇，我心如重狴。華池非不清，意在寥廓棲。
夸者竊所（一作在）怪，賢者默思齊。我為太守行，題在隱起珪。
[頁]卷,冊....[3985]355,11
第66筆
　　　　樂天寄洛下新詩兼喜微之欲到因以抒懷也　劉禹錫
松間風未起，萬葉不自吟。池上月未來，清輝同夕陰。
宮徵不獨運，塤篪自相尋。一從別樂天，詩思日已沈。
吟君洛中作，精絕百煉金。乃知孤鶴情，月露為知音。
微之從東來，威鳳鳴歸林。羨君先相見，一豁平生心。
[頁]卷,冊....[3985]355,11
第67筆
　　　　月夜憶樂天兼寄微之（一作月夜寄微之，憶樂天。）　劉禹錫
今宵帝城月，一望雪相似。遙想洛陽城，清光正如此。
知君當此夕，亦望鏡（一作臨）湖水。展轉相憶心，月明（一作明月）千（一作十）萬里。
[頁]卷,冊....[3985]355,11
第68筆
　　　　早夏郡中書事　劉禹錫
水禽渡殘月，飛雨灑高城。華堂對嘉樹，簾廡含曉清。
拂鏡整危冠，振衣步前楹。將吏儼成列，簿書紛來縈。
言下辨曲直，筆端破交爭。虛懷詢病苦，懷律操剽輕。
閽吏告無事，歸來解簪纓。高簾覆朱閣，忽爾聞調笙。
[頁]卷,冊....[3985]355,11
第69筆
　　　　酬樂天七月一日夜即事見寄　劉禹錫
夜樹風韻清，天河雲彩輕。故苑多露草，隔城聞鶴鳴。
搖落從此始，別離含遠情。聞君當是夕，倚瑟吟商聲。
外物豈不足，中懷向誰傾。秋來念歸去，同聽嵩陽笙。
[頁]卷,冊....[3985]355,11
第70筆
　　　　令狐相公見示贈竹二十韻仍命繼和　劉禹錫
高人必愛竹，寄興良有以。峻節可臨戎，虛心宜待士。
眾芳信妍媚，威鳳難棲止。遂於鼙鼓聞，移植東南美。
封以梁國土，澆之浚泉水。得地色不移，凌空勢方起。
新青排故葉，餘紛籠疏理。猶復隔牆藩，何因出塵滓。
茲辰去前蔽，永日勞瞪視。槭槭林已成，熒熒玉相似。
規摹起心匠，洗滌在頤指。曲直既瞭然，孤高何卓爾。
垂梢覆內屏，迸筍侵前扈。妓席拂雲鬢，賓階廕珠履。
抱琴恣閑玩，執卷堪斜倚。露下懸明璫，風來韻清徵。
堅貞貫四候，標格殊百卉。歲晚當自知，繁華豈云比。
古詩無贈竹，高唱從此始。一聽清瑤音，崢然長在耳。
[頁]卷,冊....[3986]355,11
第71筆
　　　　和令狐相公晚泛漢江書懷寄洋州崔侍郎閬州高舍人二曹長　劉禹錫
雨過遠山出，江澄暮霞生。因浮濟川舟，遂作適野行。
郊樹映緹騎，水禽避紅旌。田夫捐畚鍤，織婦窺柴荊。
古岸夏花發，遙林晚蟬清。沿洄方玩境，鼓角已登城。
部內有良牧，望中寄深情。臨觴念佳期，泛瑟動離聲。
寂寞一病士，夙昔接群英。多謝謫仙侶，幾時還玉京。
[頁]卷,冊....[3986]355,11
第72筆
　　　　和樂天洛城春齊梁體八韻　劉禹錫
帝城宜春入，遊人喜意長。草生季倫谷，花出莫愁坊。
斷雲發山色，輕風漾水光。樓前戲馬地，樹下鬥雞場。
白頭自為侶，綠酒亦滿觴。潘園觀種植，謝墅閱池塘。
至閒似隱逸，過老不悲傷。相問焉功德，銀黃遊故鄉。
[頁]卷,冊....[3986]355,11
第73筆
　　　　洛中早春贈樂天[3986]　劉禹錫
漠漠復靄靄，半晴將半陰。春來自何處，無跡日以深。
韶嫩冰後木，輕盈煙際林。藤生欲有託，柳弱不自任。
花意已含蓄，鳥言尚沈吟。期君當此時，與我恣追尋。
翻愁爛熳後，春暮卻傷心。
[頁]卷,冊....[3987]355,11
第74筆
　　　　和樂天讌李周美中丞宅池上賞櫻桃花　劉禹錫
櫻桃千萬枝，照耀如雪天。王孫讌其下，隔水疑神仙。
宿露發清香，初陽動暄妍。妖姬滿髻插，酒客折枝傳。
同此賞芳月（一作日），幾人有華筵。杯行勿遽辭，好醉逸三年。
[頁]卷,冊....[3987]355,11
第75筆
　　　　酬樂天聞新蟬見贈　劉禹錫
碧樹鳴蟬後，煙雲改容光。瑟然引秋氣，芳草日夜黃。
夾道喧古槐，臨池思垂楊。離人下憶淚，志士激剛腸。
昔聞阻山川，今聽同匡床。人情便所遇，音韻豈殊常。
因之比笙竽，送我遊醉鄉。
[頁]卷,冊....[3987]355,11
第76筆
　　　　和樂天秋涼閒臥　劉禹錫
暑退人體輕，雨餘天色改。荷珠貫索斷，竹粉殘妝在。
高僧掃室請，逸客登樓待。槐柳漸蕭疏，閒門少光彩。
[頁]卷,冊....[3987]355,11
第77筆
　　　　酬樂天詠老見示　劉禹錫
人誰不願老，老去有誰憐。身瘦帶頻減，髮稀冠自偏。
廢書緣惜眼，多炙為隨年。經事還諳事，閱人如閱川。
細思皆幸矣，下此便翛然。莫道桑榆晚，微（一作為）霞尚滿天。
[頁]卷,冊....[3987]355,11
第78筆
　　　　歲夜詠懷　劉禹錫
彌年不得意，新歲又如何。念昔同遊者，而今有幾多。
以閒為自在，將壽補蹉跎。春色無情故，幽居亦見[3987]過。
[頁]卷,冊....[3988]355,11
第79筆
　　　　酬牛相公獨飲偶醉寓言見示　劉禹錫
宮漏夜丁丁，千門閉霜月。華堂列紅燭，絲管靜中發。
歌眉低有思，舞體輕無骨。主人啟酡顏，酣暢浹肌髮。
猶思城外客，阡陌不可越。春意日夕深，此歡無斷絕。
[頁]卷,冊....[3988]355,11
第80筆
　　　　萋兮吟　劉禹錫
天涯浮雲生，爭蔽日月光。窮巷秋風起，先摧蘭蕙芳。
萬貨列旗亭，恣心注明璫。名高毀所集，言巧智難防。
勿謂行大道，斯須成太行。莫吟萋兮什，徒使君子傷。
[頁]卷,冊....[3988]355,11
第81筆
　　　　韓十八侍御見示岳陽樓別竇司直詩因令屬和重以自述故足成六十二韻　劉禹錫
楚望何蒼然，曾瀾七百里。孤城寄遠目，一寫無窮已。
蕩漾浮天蓋，四環宣地理。積漲在三秋，混成非一水。
冬遊見清淺，春望多洲沚。雲錦遠沙明，風煙青草靡。
火星忽南見，月硤方東迤。雪波西山來，隱若長城起。
獨專朝宗路，駛悍不可止。支川讓其威，蓄縮至南委。
熊武走蠻落，（熊、武，二溪名。）瀟湘來奧鄙。炎蒸動泉源，積潦搜山趾。
歸往無旦夕，包含通遠邇。行當白露時，眇視秋光裏。
曙色未昭晰，露華遙斐舋。浩爾神骨清，如觀混元始。
北風忽震盪，驚浪迷津涘。怒激鼓鏗訇，蹙成山巋硊。
鵬疑變化，罔象何恢詭。噓吸寫樓臺，騰驤露鬐尾。
景移群動息，波靜繁音弭。明月出中央，青天絕纖滓。
素光淡無際，綠靜平如砥。空影渡鵷鴻，秋聲思蘆葦。
鮫人弄機杼，貝闕駢紅紫。珠蛤吐玲瓏，文鰩翔旖旎。
水鄉吳蜀限，地勢東南庳。翼軫粲垂精，衡巫屹環峙。
名雄七澤藪，國辨三苗氏。唐羿斷修蛇，荊王憚（丁達反）青兕。
秦狩跡猶在，[3988]虞巡路從此。軒后奏宮商，騷人詠蘭芷。
茅嶺潛相應，橘洲傍可指。郭璞驗幽經，羅含著前紀。
觀津（一作律）戚里族，按道侯家子。聯袂登高樓，臨軒笑相視。
假守亦高臥，（寶時權領郡事）墨曹正垂耳。（韓亦量移江陵法曹。）契闊話涼溫，壺觴慰遷徒。
地偏山水秀，客重杯盤侈。紅袖花欲然，銀燈晝相似。
興酣更抵掌，樂極同啟齒。筆鋒不能休，藻思一何綺。
伊余負微尚，夙昔慚知己。出如金馬門，交結青雲士。
襲芳踐蘭室，學古遊槐市。策慕宋前軍，文師漢中壘。
陋容昧俯仰，孤志無依倚。衛足不如葵，漏川空歎蟻。
幸逢萬物泰，獨處窮途否。鍛翮重疊傷，兢魂再三褫。
蘧瑗亦屢化，左丘猶有恥。桃源訪仙宮，薜服祠山鬼。
故人南臺舊，一別如弦矢。今朝會荊巒，斗酒相宴喜。
為余出新什，笑抃隨伸紙。曄若觀五色，歡然臻四美。
委曲風濤事，分明窮達旨。洪韻發華鐘，淒音激清徵。
羊濬要（平聲）共和，江淹多雜擬。徒欲仰高山，焉能追逸軌。
湘洲路四達，巴陵城百雉。何必顏光祿，留詩張內史。
[頁]卷,冊....[3989]355,11
第82筆
　　　　和郴州楊侍郎玩郡齋紫薇花十四韻　劉禹錫
幾年丹霄上，出入金華省。暫別萬年枝，看花桂陽嶺。
南方足奇樹，公府成佳境。綠陰交廣除，明豔透蕭屏。
雨餘人吏散，燕語簾櫳靜。懿此含曉芳，翛然忘簿領。
紫茸垂組縷，金〔縷〕（樓）攢鋒穎。露溽暗傳香，風輕徐就影。
苒弱多意思，從容占光景。得地在侯家，移根近仙井。
開尊好凝睇，倚瑟仍回頸。遊蜂駐綵冠，舞鶴迷煙頂。
興生紅藥後，愛與甘棠並。不學夭桃姿，浮榮在俄頃。
[頁]卷,冊....[3989]355,11
第83筆
　　　　春日寄楊八唐州二首　劉禹錫
淮西春草長，淮水逶迤光。燕如新村落，人耕舊戰場。
可憐行春守，立馬看斜桑。
[3989]
漠漠淮上春，莠苗生故壘。梨花方城路，荻筍蕭陂水。
高齋有謫仙，坐嘯清風起。

[頁]卷,冊....[3990]355,11
第84筆
　　　　酬馮十七舍人宿衛贈別五韻　劉禹錫
少年為別日，隋宮楊柳陰。白首相逢處，巴江煙浪深。
使星上三蜀，春雨霑衣襟。王程促速意，夜語殷勤心。
卻歸天上去，遺我雲間音。
[頁]卷,冊....[3990]355,11
第85筆
　　　　酬湖州崔郎中見寄　劉禹錫
風箏吟秋空，不肖指爪聲。高人靈府間，律呂伴咸英。
昔年與兄遊，文似馬長卿。今來寄新詩，乃類陶淵明。
磨礱老益智，吟詠閒彌精。豈非山水鄉，蕩漾神機清。
渚煙蕙蘭動，溪雨虹蜺生。馮君虛上舍，待余乘興行。
[頁]卷,冊....[3990]355,11
第86筆
　　　　秋日書懷寄河南王尹　劉禹錫
公府想無事，西池秋水清。去年為狎客，永日奉高情。
況有臺上月，如聞雲外笙。不知桑落酒，今歲與誰傾。
[頁]卷,冊....[3990]355,11
第87筆
　　　　酬留守牛相公宮城早秋寓言見寄　劉禹錫
曉月映宮樹，秋光起天津。涼風稍動葉，宿露未生塵。
星（一作景）氣尚芳麗，曠望感心神。揮毫成逸韻，開閣遲來賓。
擺去將相印，漸為逍遙身。如招後房宴，卻要白頭人。
[頁]卷,冊....[3990]355,11
第88筆
　　　　海陽十詠（并引）
　　元次山始作海陽湖，後之人或立亭榭，率無指名，及余而大備。每疏
　　鑿搆置，必揣稱以標之。人咸曰有旨，異曰遷[3990]官。裴侍後為十
　　詠以示余，頗明麗而不虛美。因捃拾裴詩所未道者，從而和之。
　　　　海陽十詠　吏隱亭　劉禹錫
結構得奇勢，朱門交碧潯。外來始一望，寫盡平生心。
日軒漾波影，月砌鏤松陰。幾度欲歸去，回眸情更深。
[頁]卷,冊....[3991]355,11
第89筆
　　　　海陽十詠　切雲亭　劉禹錫
迥破林煙出，俯窺石潭空。波搖杏梁日，松韻碧窗風。
隔水生別島，帶橋如斷虹。九疑南面事，盡入寸眸中。
[頁]卷,冊....[3991]355,11
第90筆
　　　　海陽十詠　雲英潭　劉禹錫
芳幄覆雲屏，石奩開碧鏡。支流日飛灑，深處自疑瑩。
潛去不見跡，清音常滿聽。有時病朝酲，來此心神醒。
[頁]卷,冊....[3991]355,11
第91筆
　　　　海陽十詠　玄覽亭　劉禹錫
瀟灑青林際，夤緣碧潭隈。淙流冒石下，輕波觸砌回。
香風逼人度，幽花覆水開。故令無四璧，晴夜月光來。
[頁]卷,冊....[3991]355,11
第92筆
　　　　海陽十詠　裴溪（時御史已遇新恩）　劉禹錫
楚客憶關中，疏溪想汾水。縈紆非一曲，意態如千里。
倒影羅文動，微波（一作浪）笑顏起。君今賜環歸，何人承玉趾。
[頁]卷,冊....[3991]355,11
第93筆
　　　　海陽十詠　飛練瀑　劉禹錫
晶晶擲巖端，潔光如可把。瓊枝曲不折，雲片晴猶下。
石堅激清響，葉動承餘灑。前時（一作池）明月中，見是銀河瀉。
[頁]卷,冊....[3992]355,11
第94筆
　　　　海陽十詠　蒙池　劉禹錫
瀠渟幽璧下，深淨如無力。風起不成文，月來同一色。
地靈草木瘦，人遠煙霞逼。往往疑列仙，圍棋在巖側。
[頁]卷,冊....[3992]355,11
第95筆
　　　　海陽十詠　棼絲瀑　劉禹錫
飛流透嵌隙，噴灑如絲棼。含暈迎初旭，翻光破夕曛。
餘波遶石去，碎響隔溪聞。卻望瓊沙際，逶迤見脈分。
[頁]卷,冊....[3992]355,11
第96筆
　　　　海陽十詠　雙溪　劉禹錫
流水遶雙島，碧溪相並深。浮花擁曲處，遠影落中心。
閒鷺久獨立，曝龜驚復沈。蘋風有時起，滿谷簫韶音。
[頁]卷,冊....[3992]355,11
第97筆
　　　　海陽十詠　月窟　劉禹錫
濺濺漱幽石，注入團圓處。有如常滿杯，承彼清夜露。
巖曲月斜照，林寒春晚煦。遊人不敢觸，恐有蛟龍護。
[頁]卷,冊....[3992]355,11
第98筆
　　　　武夫詞（并引）[3992]　劉禹錫
　　有武夫過，詫余以從軍之樂。翌曰，質於通之善經者，則曰：果有樂
　　也。夫威恣而賞勞，則樂用。威雄而賞虣，則樂橫。顧其樂安出耳，
　　余惕然作是詞。
武夫何洸洸，衣紫襲絳裳。借問胡為爾，列校在鷹揚。
依倚將軍勢，交結少年場。探丸害公吏，抽刃妒名倡。
家產既不事，顧盼自生光。酣（一作醒）歌高樓上，袒裼大道傍。
昔為編戶人，秉耒甘哺糠。今來從軍樂，躍馬飫膏粱。
猶思風塵起，無種取侯王。
[頁]卷,冊....[3993]355,11
第99筆
　　　　虎丘寺路宴　劉禹錫
青林虎丘寺，林際翠微路。立見山僧來，遙從鳥飛處。
茲峰淪寶玉，千載惟丘墓。埋劍人空傳，鑿山龍已去。
捫蘿披翳薈，路轉夕陰遽。虎嘯崖谷寒，猿鳴松杉暮。
徘徊北樓上，海江窮一顧。日映千里帆，鴉歸萬家樹。
暫因愜所適，果得捐外慮。庭暗棲還雲，簷香滴甘露。
久迷空寂理，多為聲華故。永欲投此山，餘生豈能誤。
[頁]卷,冊....[3993]355,11
第100筆
　　　　缺題　劉禹錫
故人日已遠，窗下塵滿琴。坐對一樽酒，恨多無力斟。
幕疏螢色迥，露重月華深。萬境與群籟，此時情豈任。
[頁]卷,冊....[3993]355,11
第101筆
　　　　晚步揚子游南唐望沙尾　劉禹錫
淮海多夏雨，曉來天始晴。蕭條長風至，千里孤雲生。
卑溼久喧濁，搴開偶虛清。客遊廣陵郡，晚出臨江城。
郊外綠楊陰，江中沙嶼明。歸帆翳盡日，去櫂聞遺聲。
鄉國殊渺漫，羈心目懸旌。悠然京華意，悵望懷[3993]遠程。
薄暮大山上，翩翩雙鳥征。
[頁]卷,冊....[3994]355,11
第102筆
　　　　和浙西李大夫晚下北固山喜徑松成陰悵然懷古偶題臨江亭并浙東元相公所和依本韻　劉禹錫
一辭溫室樹，幾見武昌柳。荀謝年何少，韋平望已久。
種松夾石道，紆組臨沙阜，目覽帝王州，心存股肱守。
葉動驚綵翰，波澄見首。晉宋齊梁都，千山萬江口。
煙散隋宮出，濤來海門吼。風俗太伯餘，衣冠永嘉後。
江長天作限，山固壤無朽。自古稱佳麗，非賢誰奄有。
八元邦族盛，萬石門風厚。天柱揭東溟，文星照北斗。
高亭一騁望，舉酒共為壽。因賦詠懷詩，遠寄同心友。
禁中晨夜直，江左東西偶。將手握兵符，儒腰盤貴綬。
頒條風有自，立事言無苟。農野聞讓耕，軍人不使酒。
用材當構廈，知道寧窺牖。誰謂青雲高，鵬飛終背負。
[頁]卷,冊....[3994]355,11
第103筆
　　　　始至雲安寄兵部韓侍郎中書白舍人二公近曾遠守故有屬焉　劉禹錫
天外巴子國，山頭白帝城。波清蜀〔〕（梀）盡，雲散楚臺傾。
迅瀨下哮吼，兩岸勢爭衡。陰風鬼神過，暴雨蛟龍生。
硤斷見孤邑，江流照飛甍。蠻軍擊嚴鼓，笮馬引雙旌。
望闕遙拜舞，分庭備將迎。銅符一以合，文墨紛來縈。
暮色四山起，愁猿數處聲。重關群吏散，靜視寒燈明。
故人青霞意，飛舞集蓬瀛。昔曾在池籞，應知魚鳥情。
[頁]卷,冊....[3994]355,11
第104筆
　　　　更衣曲　劉禹錫
博山炯炯吐香霧，紅燭引至更衣處。夜如何其（一作如何其夜）夜漫漫，鄰雞未鳴寒雁度。
庭前雪壓松桂叢，廊下點點懸紗籠。滿堂醉客爭笑語，嘈囋琵琶青幕中。
[頁]卷,冊....[3995]356,11
第105筆
　　　　桃源行　劉禹錫
漁舟何招招，浮在武陵水。拖（一作垂）綸擲餌信流去，誤入桃源行數里。
清源尋盡花綿綿，踏花覓徑至洞前。洞門蒼黑煙霧生，暗行數步逢虛明。
俗人毛骨驚仙子，爭來致詞何至此。須臾皆破冰雪顏，笑言（一作語）萎曲問人（一作世）間。
因嗟隱身來種玉，不知人世（一作間）如風燭。筵羞石髓勸客餐，燈爇松脂留客宿。
雞聲犬聲遙相聞，曉色蔥蘢開五雲。漁人振衣起出戶，滿庭無路花紛紛。
翻然恐失（一作迷）鄉縣處，一息不肯桃源住。桃花滿溪水似鏡，塵心如垢洗不去。
仙家一出尋無蹤，至今流水（一作水流）山重重。
[頁]卷,冊....[3995]356,11
第106筆
　　　　洞庭秋月行　劉禹錫
洞庭秋月生湖心，層波萬頃如（一作豁）熔金（一作鎔黃金）。孤輪徐轉光不定，遊氣濛濛隔寒鏡。
是時白露三秋中，湖平月上天地空。岳陽樓（一作城）頭暮角絕，蕩漾已過君山東。
山（一作孤）城蒼蒼夜寂寂，水月逶迤繞城[3995]白。蕩槳巴童歌竹枝，連檣估客吹羌笛。
勢高夜久陰力全，金（一作爽）氣肅肅開星（一作清）躔。浮雲野馬歸四裔，遙望星斗當中天。
天雞相呼曙霞出，斂影含光讓朝日。日出喧喧人不閒，夜來清景非人間。
[頁]卷,冊....[3996]356,11
第107筆
　　　　九華山歌（并引）　劉禹錫
　　九華山在池州清陽縣西南，九峰競秀，神采奇異。昔予仰太華，以為
　　此外無奇。愛女几荊山，以為此外無秀。及今年見九華，始悼前言之
　　容易也。惜其地偏且遠，不為世所稱，故歌以大之。
奇峰一見驚魂魄，意想洪罏始開闢。疑是九龍夭矯欲攀天，忽逢霹靂一聲化為石。
不然何至今，悠悠億萬年，氣勢不死如騰屳。（音騫，輕舉貌。一音嫣。）雲含幽兮月添冷，
月凝暉兮江漾影。結根不得要路津，迥秀長在無人境。軒皇封禪登雲亭，
大禹會寄臨東溟。乘樏（力最反。山行具。）不來廣樂絕，獨與猿鳥愁青熒。君不見敬亭之山黃（一作廣）索漠，
兀如斷岸無稜角。宣城謝守（一作朓）一首詩，遂使聲名齊五岳。九華山，
九華山，自是造化一尤物，焉能籍甚乎人間。
[頁]卷,冊....[3996]356,11
第108筆
　　　　泰娘歌（并引）　劉禹錫
　　泰娘本韋尚書家主謳者，初尚書為吳郡。得之，命樂工誨之琵琶，使
　　之歌且舞。無幾何，盡得其術。居一二歲，攜之以歸京師。京師多新
　　聲善工，於是又捐去故技，以新聲度曲。而泰娘名字，往往見稱於貴
　　遊之間。元和初，尚書薨於東京，泰娘出居民間。久之，為蘄州刺史
　　張愻所得。其後愻坐事，謫居武陵郡。愻卒，泰娘無所歸，地荒且遠
　　，無有能知其容與藝者。故日抱樂器而哭，其音焦殺以悲。（一本此
　　下有雒字。）客聞之，為歌其事以續於樂府云。
泰娘家本閶門西，門前綠水環金堤。有時妝成好天氣，走上皋（一作高）橋折花戲。
風流太守韋尚書，路傍忽[3996]見停隼旟。斗量明珠鳥傳意，紺幰迎入專城居。
長鬟如雲衣似霧，錦茵羅薦承輕步。舞學驚鴻水榭春，歌傳（一作撩）上客蘭堂暮。
從郎西入帝城中，貴遊簪組香簾櫳。低鬟緩視抱明月，纖指破撥生胡風。
繁華一旦有消歇，題劍無光履聲絕。洛陽舊宅生草萊，杜陵蕭蕭松柏哀。
妝奩蟲網厚如繭，博山爐側傾寒灰。蘄州刺史張公子，白馬新到銅駝里。
自言買笑擲黃金，月墮雲中（一作月墜雲收）從此始。安知鵩鳥座隅飛，寂寞旅魂招不歸。
秦嘉（一作家）鏡有前時結，韓壽香銷故篋衣。山城少人江水碧，斷雁哀猿風雨夕。
朱弦已絕為知音，雲鬢未秋私自惜。舉目風煙非舊時，夢尋（一作歸）歸路多參差。
如何將此千行淚，更灑湘江斑竹枝。
[頁]卷,冊....[3997]356,11
第109筆
　　　　龍陽縣歌　劉禹錫
縣門白日無塵土，百姓縣前挽魚罟。主人引客登大堤，小兒縱觀黃犬怒。
鷓鴣驚鳴繞籬落，橘柚垂芳（一作芬）照窗戶。沙平草綠見吏稀，寂歷（一作寥）斜陽照縣鼓。
[頁]卷,冊....[3997]356,11
第110筆
　　　　牆陰歌　劉禹錫
白日左右浮天潢（一作光），朝晡影入東西牆。昔為兒童在陰戲，當時意小覺日長。
東鄰侯家吹笙簧，隨陰促促移象床。西鄰田舍乏糟糠，就影汲汲舂黃粱。
因思九州四海外，家家只占牆陰內。莫言牆陰數尺間，老卻主人如等閒。
君看眼前光陰促，中心莫學太行山。
[頁]卷,冊....[3997]356,11
第111筆
　　　　踏潮歌（并引）　劉禹錫
　　元和十年夏五月，終風駕濤（一作大風駕潮），南海泛（一作羨）溢
　　。南人云：踏潮也，率三歲一有之。客或言其狀，因歌之。
屯門積日無回飆，滄波不歸成踏潮。轟如鞭石矻且搖，亙空欲駕黿鼉橋。
驚湍蹙縮悍而驕，大陵高岸失[3997]岧嶢。四邊無阻音響調，背負元氣掀重霄。
介鯨得性方逍遙，仰鼻噓吸揚朱翹。海人狂顧迭相招，罽衣髽首聲嘵嘵。
征南將軍登麗譙，赤旗指麾不敢囂。翌日風回沴氣消，歸濤納納景昭昭。
烏泥白沙復滿海，海色不動如青瑤。
[頁]卷,冊....[3998]356,11
第112筆
　　　　白鷺兒　劉禹錫
白鷺兒，最高格，毛衣新成雪不敵，眾禽喧呼獨凝寂。
孤眠芊芊草，久立潺潺石。前山正無雲，飛去入遙碧。
[頁]卷,冊....[3998]356,11
第113筆
　　　　平齊行二首　劉禹錫
胡塵昔起薊北門，河南地屬平盧軍。貂裘代馬繞東岳，嶧陽孤桐削為角。
地形十二虜意驕，恩澤含容歷四朝。魯人皆解帶弓箭，齊人不復聞簫韶。
今朝天子聖神武，手握玄符平九土。初哀狂童襲故事，文告不來方振怒。
去秋詔下誅東平，官軍四合猶嬰城。春來群烏噪且驚，氣如壞山墮其庭。
牙門大將有劉生，夜半射落欃槍星。帳中虜血流滿地，門外三軍舞連臂（一作舞臂盟）。
驛騎函首過黃河，城中無賊天氣和。朝廷侍郎來慰撫，耕夫滿野行人歌。

泰山沈寇六十年，旅祭不享生愁煙。今逢聖君欲封禪，神使陰兵來助戰。
妖氛掃盡河水清，日觀杲杲卿雲見。開元黃帝東封時，百神受職爭奔馳。
千鈞猛順流下，洪波涵淡浮熊羆。侍臣燕公秉文筆，玉檢告天無愧詞。
當今睿孫承聖祖，岳神望幸河宗舞。青門大道屬車塵，共待葳蕤翠華舉。
[頁]卷,冊....[3998]356,11
第114筆
　　　　送裴處士應制舉詩（并引）[3998]　劉禹錫
　　晉人裴昌禹，讀書數千卷，於周官、小戴禮尤邃。性是古敢言，雖侯
　　王不能卑下，故與世相參差。凡抵有位以索合，行天下幾遍，常歎諸
　　侯莫可遊，欲一見天子而未有路。會今年詔書徵賢良，昌禹大喜。，
　　為可以盡豁平生。博髀躍曰：一觀雲龍庭足矣。繇是裏三月糧而西徂
　　，咨予以七言為遊之資藉耳。
裴生久在風塵裏，氣勁言高少知己。注書曾學鄭司農，歷國多於孔夫子。
往年訪我到連州，無窮絕境終日遊。登山雨中（一作日長）試蠟屐，入洞夏裏披貂裘。
白帝城邊又相遇，斂翼三年不飛去。忽然結束如秋蓬，自稱對策明光宮。
人言策中說何事，掉頭不答看飛鴻。彤庭翠松迎曉日，鳳銜金榜雲間出。
中（一作七）貴腰鞭立傾酒（一作間傾酒觥），宰臣委佩觀搖筆。古稱射策如彎弧，一發偶中何時無。
由來草澤無忌諱，努力滿挽當亨（一作雲）衢。憶得當（一作童）年識君處，嘉禾驛後聯牆住。
垂鉤釣得王餘魚，踏芳共登蘇小墓。此事今同夢想間，相看一笑且開顏。
老大希逢舊鄰里，為君扶病到方（一作芳）山。
[頁]卷,冊....[3999]356,11
第115筆
　　　　三鄉驛樓伏睹玄宗望女几山詩小臣斐然有感　劉禹錫
開元天子萬事足，唯惜當時光景促。三鄉陌上望仙山，歸作霓裳羽衣曲。
仙心從此在瑤池，三清八景相追（一作催）隨。天上忽乘白雲去，世間空（一作惟）有秋風詞。
[頁]卷,冊....[3999]356,11
第116筆
　　　　城西行　劉禹錫
城西簇簇三叛族，叛者為誰蔡吳蜀。中使提刀出禁來，九衢車馬轟如（一作成）雷。
臨刑與酒杯未覆，讎家白官先請肉。守吏能然董卓臍，飢烏來覘桓玄目。
城西人散泰階平，雨洗血痕春草生。
[頁]卷,冊....[3999]356,11
第117筆
　　　　武昌老人說笛歌[3999]　劉禹錫
武昌老人（一作將）七十餘，手把庾令相問書。自言少小（一作年少）學吹笛，早事曹王曾賞激。
往年鎮戍到（一作征鎮戍）蘄州，楚山蕭蕭笛竹秋。當時買材恣搜索，典卻身上烏貂裘。
古苔蒼蒼封老節，石上（一作山）孤生飽風雪。商聲五音（一作商音五聲）隨指發，水中龍應行雲絕。
曾將黃鶴樓上吹，一聲占盡秋江月。如今老去語尤（一作興猶）遲，音韻高低耳不知。
氣力已微心尚在，時時一曲夢中吹。
[頁]卷,冊....[4000]356,11
第118筆
　　　　西山蘭若試茶歌　劉禹錫
山僧後檐茶數叢，春來映竹抽新茸。宛然為客振衣起，自傍芳叢摘鷹觜。
斯須炒成滿室香，便酌砌下金沙水。驟雨松聲入鼎來，白雲滿花徘徊。
悠揚噴鼻宿酲散，清峭徹骨煩襟開。陽崖陰嶺各殊氣，未若竹下莓苔地。
炎帝雖嘗未解煎，桐君有籙那知味。新芽連拳半未舒，自摘至煎俄頃餘。
木蘭霑（一作墜）露香微似，瑤草臨波色不如。僧言靈味宜幽寂，采采翹英為嘉客。
不辭緘封寄郡齋，磚井銅爐損標格。何況蒙山顧渚春，白泥赤印走風塵。
欲知花乳清冷味，須是眠雲跂石人。
[頁]卷,冊....[4000]356,11
第119筆
　　　　聚蚊謠　劉禹錫
沈沈夏夜蘭堂開，飛蚊伺暗聲如雷。嘈然欻起初駭聽，殷殷若自南山來。
喧騰鼓舞喜昏黑，昧者不分聽者惑。露花滴瀝月上天，利觜迎人著不得。
我（一作微）軀七尺爾如芒，我孤爾眾能我傷。天生有時不可遏，為爾設幄潛匡床。
清商一來秋日曉，羞爾微形飼丹鳥。
[頁]卷,冊....[4000]356,11
第120筆
　　　　百舌吟　劉禹錫
曉星寥落春雲低，初聞百舌間關啼。花樹（一作枝）滿空迷處所，搖動繁英墜紅雨。
笙簧百囀音韻多，黃鸝吞[4000]聲燕無語。東方朝日遲遲升，迎風弄景如自矜（一作驚）。
數聲不盡又飛去，何許（一作處）相逢綠楊路。綿蠻宛轉似娛人，一心百舌何紛紛。
酡顏俠少停歌聽，墜珥妖姬和睡聞。可憐光景何時盡，誰能低回避鷹隼。
廷尉張羅自不關，潘郎挾彈無情損。天生羽族爾何微，舌端萬變乘春暉。
南方朱鳥一朝見，索漠（一作寞）無言蒿下飛。
[頁]卷,冊....[4000]356,11
第121筆
　　　　飛鳶操　劉禹錫
鳶飛杳杳青雲裏，鳶鳴蕭蕭風四起。旗尾飄揚勢漸高，箭頭砉劃聲相似。
長空悠悠霽日懸，六翮不動凝風（一作飛）煙（一作飛凝煙）。遊雁出其下，慶雲清景相回旋。
忽聞饑烏一噪聚，瞥下雲中爭腐鼠。騰音礪吻相喧呼，仰天大嚇疑鵷雛。
畏人避犬投高處，俯啄無聲猶屢顧。青鳥自愛玉山禾，仙禽徒貴華亭（一作山）露。
樸遫（一作棘）危巢向暮時，毰毸飽腹蹲枯枝。遊童挾彈一麾肘（一作射），臆碎羽分人不悲。
天生眾禽各有類，威鳳文章在仁義。鷹隼儀形螻蟻心，雖能戾天何足貴。
[頁]卷,冊....[4001]356,11
第122筆
　　　　秋螢引　劉禹錫
漢陵秦苑遙蒼蒼，陳根腐葉秋螢光。夜空寥寂金氣淨，千門九陌飛悠揚。
紛綸暉映互明滅，金爐星噴鐙花發。露華洗濯清風吹，低昂不定招搖垂。
高麗罘罳照蛛網，斜歷璇題舞羅幌。曝衣樓上拂香裙，承露臺前轉仙掌。
槐市諸生夜讀（一作對）書，北窗分明辨魯魚。行子東山起征思，中郎騎省悲秋氣。
銅雀人歸自入簾，長門帳開來照淚。誰言向晦常自明，兒童走步嬌女爭。
天生有光非自衒，遠近低昂暗中見。撮蚊妖鳥亦夜起（一作飛），翅如車輪而已矣（一作人不見）。
[頁]卷,冊....[4001]356,11
第123筆
　　　　傷秦姝行　劉禹錫
　　河南房開士，前為虞部郎中，為余語曰：我得善箏人於長安懷遠里，
　　其後開士為赤縣，牧容州，求國工而誨之，藝工而夭。今年開士遺余
　　新詩，有悼佳人之句，顧余知所自也。惜其有良妓，獲所從而不克久
　　，乃為傷詞以貽開士。
長安二月花滿城，插花女兒彈（一作弄）銀箏。南宮仙朗下朝晚，曲頭駐馬聞新聲。
馬蹄逶遲心蕩漾，高樓已遠猶頻望。此時意重千金輕，鳥傳消息紺輪迎。
芳筵銀燭一相見，淺笑低鬟初目成。蜀弦錚摐指如玉，皇帝弟子韋家曲。
青牛文梓赤金簧，玫瑰寶柱秋雁行。斂蛾收〔袂〕（）凝清光，抽弦緩調怨且長。
八鸞鏘鏘渡銀漢，九雛威（一作成）鳳鳴朝陽。曲終韻盡意不足，餘思悄絕愁空堂。
從郎鎮南別城闕，樓船理曲瀟湘月。馮夷蹁躚舞淥波，鮫人出聽停綃梭。
北池含煙瑤草短，萬松亭下清風滿。（北池、萬松，皆容州勝概。）秦聲（一作歌）一曲此時聞。嶺泉鳴咽南雲（一作腸堪）斷。
來自長陵小市東，蕣華零落瘴江風。侍兒掩泣收（一作悲）銀甲，鸚鵡不言愁玉籠。
博山爐中香自滅，鏡奩塵暗同心結。從此東山非昔遊，長嗟人與弦俱絕。
[頁]卷,冊....[4002]356,11
第124筆
　　　　競渡曲（競渡始於武陵，及今舉楫而相和之。其音咸呼云何在，斯招屈之義，事見圖經。）　劉禹錫
沅（一作湘）江五月平堤流，邑人相將浮綵舟。靈均何年歌已矣，哀謠振楫從此起。
楊桴（一作枹）擊節雷闐闐，亂流齊進聲轟然。蛟龍得雨鬐鬣動，螮蝀飲河形影聯。
刺史臨流褰翠幃，揭竿命爵分雄雌。先鳴餘勇爭鼓舞，未至銜枚顏色沮。
百勝本自有前期，一飛由來無定所。風俗如狂重此時，縱觀雲委江之湄。
綵旂夾岸照蛟室，羅襪凌波呈水嬉。曲終人散空愁暮，招屈亭前水東注。
[頁]卷,冊....[4002]356,11
第125筆
　　　　翰林白二十二學士見寄詩一百篇因以答閱貺（一作贈）[4002]　劉禹錫
吟君遺我百篇詩，使我獨坐形神馳。玉琴清夜人不語，琪樹春朝風正吹。
郢人斤斲無痕跡，仙人衣裳棄刀尺。世人方乃欲相尋，行盡四維無處覓。
[頁]卷,冊....[4003]356,11
第126筆
　　　　憶春草（春草，樂天舞妓名。）　劉禹錫
憶春草，處處多情洛陽道。金谷園中見日遲，銅駝陌上迎風早。
河南大尹頻出難，只得池塘十步看。府門閉後滿街月，幾處遊人草頭歇。
館娃宮外姑蘇臺，鬱鬱芊芊撥不開。無風自偃君知否，西子裙裾曾拂來。
[頁]卷,冊....[4003]356,11
第127筆
　　　　樂天寄憶舊遊因作報白君以答　劉禹錫
報白君，別來已渡江南春。江南春色何處好，燕子雙飛故官道。
春城三百七十橋，夾岸朱樓隔柳條。丫頭小兒蕩畫槳，長袂女郎簪翠翹。
郡齋北軒卷羅幕，碧池逶迤繞畫閣。池邊綠竹桃李花，花下舞筵鋪彩霞。
吳娃足情言語黠，越客有酒巾冠斜。坐中皆言白太守，不負風光向杯酒。
酒酣襞牋飛逸韻，至今傳在人人口。報白君，相思空望嵩丘雲。
其奈錢塘蘇小小，憶君淚點石榴裙。（白君有妓，近自洛歸錢塘。）
[頁]卷,冊....[4003]356,11
第128筆
　　　　兩如何詩謝裴令公贈別二首　劉禹錫
一言一顧重，重何如。今日陪遊清洛苑，昔年別入承明廬。

一東一西別，別何如。終期大冶再鎔鍊，願託扶搖翔碧虛。

[頁]卷,冊....[4003]356,11
第129筆
　　　　唐侍御寄遊道林岳麓二寺詩并沈中丞姚員外所和見徵繼作　劉禹錫
湘西古剎雙蹲蹲，群峰朝拱如駿奔。青松步障深五里，龍宮黯黯神為閽。
高殿呀然壓蒼巘，俯瞰長江疑欲吞。橘洲泛浮金實動，水郭繚繞朱樓鶱。
語餘百響入天籟，眾奇引步輕翩翻。泉清石布博（一作似）棋子，[4003]蘿密鳥韻如簧言。
回廊架險高且曲，新徑穿林明復昏。淺流忽濁山獸過，古木半空天火痕。
星使雙飛出禁垣，元侯餞之遊石門。紫髯翼從紅袖舞，竹風松雪香溫。
遠持清瑣照巫峽，一戛驚斷三聲猿。靈山會中身不預，吟想峭絕愁精魂。
恨無黃金千萬餅，布地買取為丘園。
[頁]卷,冊....[4004]356,11
第130筆
　　　　將赴汝州途出浚下留辭李相公　劉禹錫
長安舊遊四十載，鄂渚一別十四年。後來富貴已零落，歲寒松柏猶（一作尚）依然。
初逢貞元尚文主，雲闕天池共翔舞。相看卻數六朝臣，屈指如今無四五。
夷門天下之咽喉，昔時往往生瘡疣。聯翩舊相來鎮壓，四海吐納皆通流。
久別凡經幾多事，何由說得平生意（一作愁）。千思萬慮盡如空，一笑一言真可貴（一作休）。
世間何事最殷勤，白頭將相逢故人。功成名遂會歸老，請問東山為近鄰。
[頁]卷,冊....[4004]356,11
第131筆
　　　　平蔡州三首　劉禹錫
蔡州城中眾心死，妖星夜落照壕（一作河）水。漢家飛將下天來，馬箠一揮門洞開。
賊徒崩騰望旗拜，有若群蟄驚春雷。狂童面縛登檻車，太白（一作大帛）夭矯垂捷書。
相公從容來鎮撫，常侍郊迎負文弩。四人歸業閭里間，小兒跳浪（一作踉跳）健兒舞。

汝南晨雞喔喔鳴，城頭鼓角音和平。路傍老人憶舊事，相與感激皆涕零。
老人收泣（一作淚）前致辭，官軍入城人不知。忽驚元和十二載，重（一作喜）見天寶承平時。

九衢車馬渾渾流，使臣來獻淮西囚。四夷聞風失匕筋，（一作皆失據，一作皆失筋）天子受賀登高樓。
妖童擢髮不足數，血污城西一抔土。南峰（一作烽，一作風）無火楚澤間，夜行不鎖穆陵關。
策勳禮畢天下泰，猛士按劍看[4004]恆山。（時唯恆山不庭。）
[頁]卷,冊....[4005]356,11
第132筆
　　　　送僧仲剬東遊兼寄呈靈澈上人　劉禹錫
釋子道成神氣閒，住持曾上清涼山。晴空（一作清室）禮拜見真像，金毛五（一作玉）髻卿雲間。
西遊長安（一作樂）隸僧籍，本寺門前曲江碧。松間白月照寶書，竹下香泉灑瑤席。
前時學得經論成，奔馳象馬開禪扃。高筵談柄一麾拂，講下門徒如醉醒。
舊聞南方多長（一作禪）老，次第來入荊門道。荊州本自重彌（一作諸）天，南朝塔廟猶依然。
宴坐東陽枯樹下，經行居止（一作此）故臺邊。忽憶遺民社中客，為我衡陽駐飛錫。
講罷同尋相鶴經，閒來共蠟登山屐。一旦揚眉望沃州，自言王謝許（一作與）同遊。
憑將雜擬三十首，寄與江南湯慧休。
[頁]卷,冊....[4005]356,11
第133筆
　　　　觀棋歌送儇師西遊　劉禹錫
長沙男子東林師，閒讀藝經工弈棋。有時凝思如入定，暗覆一局誰能知。
今年訪予來小桂，方袍袖中貯新勢。山人無事秋（一作愁）日長，白畫懵懵眠匡床。
因君臨局看鬥智，不覺遲景沈西牆。自從仙（一作山）人遇樵子，直到開元王長史。
前身後身付餘習，百變千化無窮（一作看不）已。初疑磊落曙天星，次見搏擊三秋兵。
雁行布陳眾未曉，虎穴得子皆驚。行盡三湘不逢敵，終日饒人損機格。
自言臺閣有知音，悠然遠起西遊心。商山夏木陰寂寂，好處徘徊駐飛錫。
忽思爭道畫（一作盡）平沙，獨笑無言心有適。藹藹京城在九天，貴遊豪士足華筵。
此時一行出人意，賭取聲名不要錢。
[頁]卷,冊....[4005]356,11
第134筆
　　　　吐綬鳥詞（并序）　劉禹錫
　　滑州牧尚書李公以吐綬鳥詞見示，兼命繼聲。蓋尚書前後史時所作，
　　有翰林二學士同賦之，今所謂追和也，鳥之[4005]所異具於本篇。
越山有鳥翔寥廓，嗉中天（一作吐）綬光若若。越人偶見二奇之，因名吐綬江南知。
四明天姥神仙地，朱鳥星精鐘異氣。赤玉彫成彪炳毛，紅綃翦出玲瓏翅。
湖煙始開山日高，迎風吐綬盤花絛。臨波似染瑯琊草，映葉疑開阿母桃。
花紅草綠人間事，未若靈禽自然貴。鶴吐明珠暫報恩，鵲銜金印空為瑞。
春和秋霽野花開，玩景尋芳處處來。翠幕雕籠非所慕，珠丸柘彈莫相猜。
棲月啼煙凌縹緲，高林先見金霞曉。三山仙路寄遙情，刷羽揚翹欲上征。
不學碧雞依井絡，願隨青鳥向層城。太液池中有黃鵠，憐君長向高枝宿。
如何一借羊角風，來聽簫韶九成曲。
[頁]卷,冊....[4006]356,11
第135筆
　　　　八月十五日夜桃源玩月　劉禹錫
塵中見月心亦閒，況是清秋仙府間。凝光悠悠寒露墜，此時立在最高山。
碧虛無雲風不起，山上長松山下水。群動翛然一顧中，天高地平千萬里。
少君引我昇玉壇，禮空遙請真仙官。雲軿欲下星斗動，天樂一聲肌骨寒。
金（一作朝）霞昕昕漸東上，輪攲影促猶頻望。絕景良時難再并，他年此日應惆悵。（叔父元和中徵昔事為桃源行，後貶官武陵，復為玩月作，并題於觀壁。爾來星紀再周，蔇牽〔復〕（故）此郡，仰見文字闇缺。伏慮他年轉將塵沒，故鐫在貞石，以期不朽。太和四年，蔇謹記。）
[頁]卷,冊....[4006]356,11
第136筆
　　　　送鴻舉遊江〔西〕（南）（并引）　劉禹錫
　　始余謫朗州，爾時，是師振麻衣。，然而前，持文篇以為僧贄。唧唧
　　而清，如蟲吟秋。自然之響，無有假合，有足佳者，故為賦二章以聲
　　之。距今年遇於建平，赤益蕃，文思益深，而內外學益富。既訊已
　　，探祴中出前所與詩閱之，[4006]紙勞墨瘁，與我同來。因思夫冉冉
　　之光，渾渾之輪。時而言，有初中後之分。日而言，有今昨明之稱。
　　身而言，有幼壯艾之期，乃至一謦欬。一彈指，中際皆具，何必求三
　　生以異身耶？然而視予之文，昔與今有莛楹之別。視予之書，昔與今
　　有鈞石之懸。視予之仕，昔與今乃唯阿之差耳，豈有工拙之數存乎其
　　間哉。蓋可勉而進者，與日月而至矣。彼倘來外物，雖日月無能至焉
　　。是歲，師告予遊江西，復為賦七言以為遊地耳。
禪客學禪兼學文，出山初似無心雲。從風卷舒來何處，繚繞巴山不得去。
山州（一作川）古寺好閑居，讀盡龍王宮裏書。使君灘頭揀石硯，白帝城邊尋野蔬。
忽然登高心瞥起，又欲浮杯信流水。煙波浩淼魚鳥情，東去三千三百里。
荊門峽（一作硤）斷無盤渦，湘平漢闊清光多。廬山霧開見瀑布，江西月淨聞漁歌。
鐘陵八郡多名守，半是西方社中友。與師相見便談空，想得（一作佇聽）高齋（一作聲）獅子吼。
[頁]卷,冊....[4007]356,11
第137筆
　　　　採菱行（并引，一作採芰女）　劉禹錫
　　武陵俗嗜芰菱，歲秋矣，有女郎盛遊於馬湖。薄言採之，歸以御客。
　　古有採菱曲，罕傳其詞，故賦之以俟採詩者。
白馬湖平秋日光，紫菱如錦綵鴛翔。蕩舟遊女滿中央，採菱不顧馬上郎。
爭多逐勝紛相向，時轉蘭橈破輕浪。長鬟弱袂動（一作披）參差，釵影釧文（一作紋）浮蕩漾。
笑語哇咬顧晚暉，蓼花緣岸扣舷（一作船）歸。歸來共到市橋步，野蔓繫船萍滿（一作惹）衣。
家家竹樓臨廣陌，下有連檣多估客。攜觴薦芰夜經過，醉踏大堤相應歌。
屈平祠下沅江水，月照寒波白煙起。一曲南音此地聞，長安北望三千里。
[頁]卷,冊....[4007]356,11
第138筆
　　　　和牛相公南溪醉歌見寄　劉禹錫
脫屣將相守沖謙，唯於山水獨不廉。枕伊背洛得勝地，鳴皋少室來軒簷。
相形面勢默指畫，言下變化隨[4007]顧瞻。清池曲榭人所致，野趣幽芳天與添。
有時轉入潭島間，珍木如幄藤為簾。忽然便有江湖思，沙礫平淺草纖纖。
怪石釣出太湖底，珠樹移自天台尖。崇蘭迎風綠泛豔，坼蓮含露紅襜。
修廊架空遠岫人，弱柳覆檻流波霑。渚蒲抽芽（一作英）劍脊動，岸荻迸筍錐頭銛。
攜觴命侶極永日，此會雖數心無厭。人皆置莊身不到，富貴難與逍遙兼。
唯公出處得自在，決就放曠辭炎炎。座賓盡歡恣談謔，愧我掉頭還奮髯。
能令商於多病客，亦覺自適非沈潛。
[頁]卷,冊....[4008]356,11
第139筆
　　　　和浙西李大夫霜夜對月聽小童吹觱篥歌依本韻　劉禹錫
海門雙青暮煙歇，萬頃金波湧明月。侯家小兒能觱篥，對此清光天性發。
長江凝練樹無風，瀏慄一聲霄漢中。涵胡畫角怨邊草，蕭瑟清蟬吟野叢。
沖融頓挫心使指，雄吼如風轉如水。思婦多情珠淚垂，仙禽欲舞雙翅起。
郡人寂聽衣滿霜，江城月斜樓影長。纔驚指下繁韻息，已見樹杪明星光。
謝公高齋吟激楚，戀闕心同在羈旅。一奏荊人白雪歌，如聞雒客扶風鄔。
吳門水驛按山陰，文字殷勤寄意深。欲識陽陶能絕處，少年榮貴道傷心。
[頁]卷,冊....[4008]356,11
第140筆
　　　　歎水別白二十二（一韻至七韻）　劉禹錫
水，至清，盡美。從一勺，
至千里。利人利物，時行時止。道性淨皆然，
交情淡如此。君遊今谷堤上，我在石渠署裏。兩心相憶似流波，
潺湲日夜無窮已。
[頁]卷,冊....[4008]356,11
第141筆
　　　　同劉守王僕射各賦春中一物從一韻至七　劉禹錫
鶯，能語，多情。春將半，
天欲明。始逢南陌，復集東城。林疏時見影，
花密但聞聲。營中緣催短笛，樓上來[4008]定哀箏。千門萬戶垂楊裏，
百轉如簧煙景晴。
[頁]卷,冊....[4009]356,11
第142筆
　　　　傷我馬詞　劉禹錫
生于磧善馳走，萬里南來困丘阜。青菰寒菽非適口，病聞北風猶舉首。
金臺已平骨空朽，投之龍淵從爾友。
[頁]卷,冊....[4009]356,11
第143筆
　　　　清湘詞（一作瀟湘曲）二首　劉禹錫
湘水流，湘水流，九疑雲物至今愁。君問二妃何處所，
零陵香草雨（一作露）中收。

斑竹枝。斑竹枝，淚痕點點寄相思。楚客欲聞瑤瑟怨，
瀟湘深夜月明時。

[頁]卷,冊....[4009]356,11
第144筆
　　　　和樂天春詞依憶江南曲拍為句　劉禹錫
春去也，多謝洛城人。弱柳從風疑舉袂，叢蘭裛露似霑巾，
獨坐亦含嚬。

春過也，笑惜豔陽年。猶有桃花流水上，無辭竹葉醉樽前，
惟待見青天。

[頁]卷,冊....[4009]356,11
第145筆
　　　　澤宮詩（四首）　劉禹錫
秩秩澤宮，有的維鵠。祁祁庶士，於以干祿。
彼鵠斯微，若止若翔。千里之差，起於毫芒。
我矢既直，我弓既良。依於高墉，因我不臧。
高墉伊何，維器與時。視之以心，誰謂鵠微。
[頁]卷,冊....[4009]356,11
第146筆
　　　　酬令狐相公六言見寄（六言）　劉禹錫
已嗟別離太遠，更被光陰苦催。吳苑燕辭人去，汾川雁帶書來。
愁吟月落猶望，憶夢天明未回。今日便令歌者，唱兄詩送一杯。
[頁]卷,冊....[4009]356,11
第147筆
　　　　答樂天臨都驛見贈（六言）　劉禹錫
北固山邊波浪，東都城裏風塵。世事不同心事，新人何似故人。
[頁]卷,冊....[4010]356,11
第148筆
　　　　再贈樂天（六言）　劉禹錫
一政政官軋軋，一年年老駸駸。身外名何足算，別（一作到）來詩且同吟。
[頁]卷,冊....[4010]356,11
第149筆
　　　　酬楊侍郎憑見寄（六言）　劉禹錫
十年毛羽催頹，一旦天書召回。看看瓜時欲到，故侯也好歸來。
[頁]卷,冊....[4010]356,11
第150筆
　　　　春有情篇　劉禹錫
為問遊春侶，春情何處尋。花含欲語意，草有鬥生心。
雨頻催發色，雲輕不作陰。縱令無月夜，芳興暗中深。
[頁]卷,冊....[4011]357,11
第151筆
　　　　七夕二首　劉禹錫
河鼓靈旗動，嫦娥破鏡斜。滿空天是幕，徐轉斗（一作地）為車。
機罷猶安石，橋成不礙槎。誰（一作寧）知觀津女，竟夕望雲涯。

天衢啟雲帳，神（一作仙）馭上星橋。初喜渡河漢，頻驚轉斗杓。
餘霞張錦幛（一作幕），輕電閃紅綃。非是人間世，還悲後會遙。

[頁]卷,冊....[4011]357,11
第152筆
　　　　邊風行　劉禹錫
邊馬蕭蕭鳴，邊風滿磧生。暗添弓箭力，斗（一作半）上鼓鼙聲。
襲月寒暈起，吹雲陰陣成。將軍占氣候，出號夜翻營。（一作安號畏翻城。）
[頁]卷,冊....[4011]357,11
第153筆
　　　　送工（一作兵）部蕭郎中（一作侍郎）刑部李郎中並以本官兼中丞分命充京西京北[4011]覆糧使　劉禹錫
霜簡映金章，相輝同舍郎。天威巡虎落，星使出鴛行。
尊俎成全策，京坻閱見糧。歸來虜塵滅，畫地奏明光。
[頁]卷,冊....[4012]357,11
第154筆
　　　　送太常蕭博世棄官歸養赴東都（時元兄罷相為少師，仲兄為郎官，並分司洛邑。）　劉禹錫
兄弟盡鴛鸞，歸心切問安。貪榮五綵服，遂掛兩梁冠。
侍膳曾調鼎，循陔更握蘭。從今別君後，長憶（一作回）德星看。
[頁]卷,冊....[4012]357,11
第155筆
　　　　送河南皇甫少尹赴絳州　劉禹錫
祖帳臨周道，前旌指晉城。午橋群吏散，亥字老人迎。
詩酒同行（一作每同）樂，別離方見情。從此洛陽社，吟詠屬書生。
[頁]卷,冊....[4012]357,11
第156筆
　　　　發華州留別張侍御（一作賈）　劉禹錫
束簡下延閣，買符驅短轅。同人惜分袂，結念醉芳樽。
切切別弦急，蕭蕭征騎（一作馬）煩。臨岐無限意，相視卻忘言。（張詩云：夫子生知者，相期妙理中，遂有忘言之句。）
[頁]卷,冊....[4012]357,11
第157筆
　　　　奉送家兄歸王屋山隱居二首（據道書，王屋山一名洛陽山，一作陽洛山）　劉禹錫
洛陽（一作陽洛）天壇上，依稀似玉京。夜分先見日，月靜遠（一作忽）聞笙。
雲路將雞犬，丹臺有姓名。古來成道者，兄弟亦同行。

春來山事好，歸去亦逍遙。水淨苔莎色，露香芝朮苗。
登臺吸瑞景，飛步翼神飆。願薦塤篪曲，相將學玉[4012]簫。

[頁]卷,冊....[4013]357,11
第158筆
　　　　送王師魯（一作曾）協律赴湖南使幕（即永穆公之孫）　劉禹錫
翩翩馬上郎，驅傳渡三湘。橘樹沙洲暗，松醪酒肆香。
素風傳竹帛，高價聘琳瑯。楚水多蘭芷（一作若），何人事搴（一作擷）芳。
[頁]卷,冊....[4013]357,11
第159筆
　　　　送趙中丞自司金郎（一作司直郎）轉官參山南令狐僕射幕府（趙氏兄弟皆僕射門客）　劉禹錫
綠樹滿褒斜，西南蜀路賒。驛門臨白草（一作經赤縣），縣道入（一作道路過）黃花。
相府開油幕，門生逐絳紗。行看布政後，還從入京華。
[頁]卷,冊....[4013]357,11
第160筆
　　　　送盧處士歸嵩山別業　劉禹錫
世業嵩山（一作陽）隱，雲深無四鄰。藥爐燒奼女，酒甕貯賢人。
晚（一作曉）日華陰霧，秋風函谷塵。送君從此去，鈴閣少談賓。
[頁]卷,冊....[4013]357,11
第161筆
　　　　洛中送崔司業使君扶侍赴唐州　劉禹錫
綠野芳城路，殘春柳絮飛。風鳴驌驦馬，日照老萊衣。
洛苑魚書至，江村雁戶歸。相思望淮水，雙鯉不應稀。
[頁]卷,冊....[4013]357,11
第162筆
　　　　送李友路秀才赴舉　劉禹錫
誰憐相門子，不語望秋山。生長綺紈內，辛勤筆硯間。
榮親在名字，好學棄官班。佇俟明年桂（一作社），高堂開笑顏。
[頁]卷,冊....[4013]357,11
第163筆
　　　　送從弟郎中赴浙西（并引）　劉禹錫
　　從弟三復，十餘年間凡三為浙右從事。往年主公入相，薦敭登朝中，
　　復從公鎮南，未幾而罷。昨以尚書外郎奉使至洛，旋承新命，改轅而
　　東。三從公皆在舊地，微諸故事，敻無其倫，故賦詩贈之，亦志異也
　　。
銜命出尚書，新恩換使車。漢庭無右者，梁苑重歸歟。
又食建業水，曾依京口居。共經何限事，賓主兩如初。
[頁]卷,冊....[4014]357,11
第164筆
　　　　送元（一作元曉）上人歸稽亭　劉禹錫
重疊稽亭路，山僧歸獨行。遠峰斜日影，本寺舊鐘聲。
徒侶問新事，煙雲愴（一作含）別情。應誇乞食處，踏遍鳳凰城。
[頁]卷,冊....[4014]357,11
第165筆
　　　　贈別君素上人詩（并引）　劉禹錫
　　曩予習禮之中庸，至不勉而中，不思而得。然知聖人之德，學以至
　　於無學。然而斯言也，猶示行者以室廬之奧耳。求其徑術而布武，未
　　易得也。晚讀佛書，見大雄念佛之普級寶山而梯之，高揭慧火，巧鎔
　　惡見，廣疏便門，旁東邪徑。其所證入，如舟沿川，未始念於前而日
　　遠矣，夫何勉而思之耶？象余知〔穾〕（突）奧於中庸，啟鍵關於內
　　典。會而歸之，猶初心也。不知余者，誚予困而後援佛，謂道有二焉
　　。夫悟不因人，在心而已。其證也，猶喑人之享太牢，信知其味，而
　　不能形於言以聞於耳也。口耳之間兼寸耳，尚不可使聞。他人之不吾
　　知，宜矣。開士君素，偶得余於所親。一麻栖草，千里來訪，素以道
　　眼視予，予以所視視之，不由陛級，攜手智地。居數日，告有得而行
　　，乃為詩以見志云。
窮巷唯秋草，高僧獨扣門。相歡如舊識，問法到無言。
水為（一作與）風生浪，珠非塵可昏。悟（一作去）來皆是道，[4014]此別不銷魂。
[頁]卷,冊....[4015]357,11
第166筆
　　　　送深法師遊南岳（上人本往資聖寺）　劉禹錫
師在白雲鄉，名登（一作高）善法堂。十方傳句偈，八部會壇場。
飛錫無定所，寶書留舊房。唯應銜果（一作草）雁，相送至衡陽。
[頁]卷,冊....[4015]357,11
第167筆
　　　　贈別約師（并引）　劉禹錫
　　荊州人文約，帝井生而雲鶴性，故去葷為浮圖，生悟而證入。南抵六
　　祖初生之墟，得遺教，甚悉。今年訪余于連州，且曰：貧道昔浮湘川
　　，會柳儀曹謫零陵，宅於佛寺。幸聯棟而居者有年，由是時人大士得
　　落耳界，夫聞為見因。今日之來，曩時之因耳。時儀曹牧柳州，與八
　　句贈別。
師逢吳興守（一作寺），相伴住禪扃。春雨同栽樹，秋燈（一作風）對講經。
廬山曾結社，桂水遠揚舲。話舊還惆悵，天南望柳星。
[頁]卷,冊....[4015]357,11
第168筆
　　　　秋日過鴻舉法師寺員便送歸江陵（并引）　劉禹錫
　　梵言沙門，猶華言去欲也。能離欲，則方寸地虛，虛而萬象入，入必
　　有所泄，乃形乎詞。詞妙而深者，必依於聲律，故自近古而降，釋子
　　以詩聞於世者相踵焉。因定而得境，故翛然以清。由慧而遣辭，故粹
　　然以麗。信禪林之蘤萼，而戒河之珠璣耳。初鴻舉學詩於荊郢間，私
　　試竊詠，發於餘習，蓋榛楛之翠羽，弋者未之眄焉。今年至武陵，二
　　千石始奇之，有起予之歎。以方袍親絳紗者十有餘旬，繇是名稍聞而
　　藝愈變。閏八月，余步出城東門謁仁祠，而鴻舉在焉。與之言移時，
　　因告以將去，且曰：貧道雅聞東諸侯之工為詩者，莫若武陵。今幸承
　　其話言，如得法印。寶山之下，宜有[4015]所持，豈徒衣祴之中眾花
　　而已？余聞是說，乃叩商而吟成一章，章八句。郡守以坐嘯餘詠，激
　　清徵而應之。師其行乎，足以資一時之學矣。
看（一作學）畫長廊遍，尋僧一徑幽。小池兼鶴淨，古木帶蟬秋。
客至茶煙起，禽歸講席收。浮杯明日去，相望水悠悠。
[頁]卷,冊....[4016]357,11
第169筆
　　　　春日退朝　劉禹錫
紫陌夜來雨，南山朝下看。戟枝迎日動，閣影助松寒。
瑞氣轉（一作卷）綃縠，遊光泛（一作浮）波瀾。御溝新柳色，處處拂歸鞍。
[頁]卷,冊....[4016]357,11
第170筆
　　　　蜀先主廟（漢末謠，黃牛白腹，五銖當復。）　劉禹錫
天地（一作下）英雄氣，千秋尚凜然。勢分三足鼎，業復五銖錢。
得相能開國，生兒不象賢。淒涼蜀故妓，來舞魏宮前。
[頁]卷,冊....[4016]357,11
第171筆
　　　　經東都安國觀九仙公主（一作九公子）舊院作　劉禹錫
仙院御溝東，今來事不同。門開青草日，樓閉綠楊風。
將犬（一作火）昇天路，披雲（一作霓）赴月宮。武皇曾駐蹕，親問主人翁。
[頁]卷,冊....[4016]357,11
第172筆
　　　　觀八陣圖　劉禹錫
軒皇傳上略，蜀相運神機。水落龍蛇出，沙平鵝鸛飛。
波濤無動勢，鱗介避餘威。會有知兵者，臨流（一作岐）指是非。
[頁]卷,冊....[4016]357,11
第173筆
　　　　八月十五日夜玩月　劉禹錫
天將今夜月，一遍洗寰瀛。暑退九霄淨，秋澄萬景清。
星辰讓光彩，風露發晶英。能變人間世，翛然是玉京。
[頁]卷,冊....[4017]357,11
第174筆
　　　　太和戊申歲大有年詔賜百僚出城觀秋稼謹書盛事以俟采詩者　劉禹錫
長安銅雀鳴，秋稼與雲平。玉燭調寒暑，金風報（一作振）順成。
川原呈上瑞，恩澤賜閒行。欲反（一作及）重（一作皇）城掩，猶聞歌吹（一作舞）聲。
[頁]卷,冊....[4017]357,11
第175筆
　　　　金陵懷古　劉禹錫
潮滿冶（一作臺）城渚，日斜征虜亭。蔡（一作芳）洲新草綠，幕府舊煙青。
興廢由人事，山川空地形。後庭花一曲，幽怨不堪聽。
[頁]卷,冊....[4017]357,11
第176筆
　　　　晝居池上亭獨吟　劉禹錫
日午樹陰正，獨吟池上亭。靜看蜂教誨，閒想鶴儀形。
法酒調神氣，清琴入性靈。浩然機已息，几杖復何銘。
[頁]卷,冊....[4017]357,11
第177筆
　　　　分司東都蒙襄陽李司徒相公書問因以奉寄　劉禹錫
早（一作蚤）忝金馬客，晚（一作暮）為商洛翁。知名四海內，多病一生中。
舉世往還盡，何人心事同。幾時登峴首，恃（一作懷）舊揖三公。
[頁]卷,冊....[4017]357,11
第178筆
　　　　門下相公榮加冊命天下同歡忝沐眷私輒感申賀[4017]　劉禹錫
冊命出宸衷，官儀自古崇。特膺平土拜，光贊格天功（一作宮）。
再佩扶陽印，常乘鮑氏驄。七賢遺老在，猶得詠清風。
[頁]卷,冊....[4018]357,11
第179筆
　　　　病中一二禪客見問因以謝之　劉禹錫
勞動諸賢者，同來問病夫。添爐烹雀（一作擣雞）舌，灑水淨龍鬚。
身是芭蕉喻，行須筇竹（一作竹杖）扶。醫王有妙藥，能乞一丸無。
[頁]卷,冊....[4018]357,11
第180筆
　　　　秋江晚泊　劉禹錫
長泊起秋色，空江涵霽暉。暮霞千萬狀，賓鴻次第飛。
古戍見旗迥，荒村聞犬稀。軻（一作岢）峨艑上客，勸酒夜相依。
[頁]卷,冊....[4018]357,11
第181筆
　　　　步出武陵東亭臨江寓（一作偶）望　劉禹錫
鷹至感風候，霜餘變林麓。孤帆帶日來，寒江轉沙曲。
戍搖旗影動，津晚擼聲促。月上彩霞收，漁歌遠相續。
[頁]卷,冊....[4018]357,11
第182筆
　　　　秋日送客至潛水驛　劉禹錫
候吏立沙際，田家連竹溪。楓林社日鼓，茅屋午時雞。
鵲噪晚禾地，蝶飛秋草畦。驛樓宮樹（一作榭）近，疲馬再三嘶。
[頁]卷,冊....[4018]357,11
第183筆
　　　　湖州崔郎中曹長寄三癖詩自言癖在詩與琴酒其詞逸而高吟詠不足昔柳吳興亭皋隴首之句王融書之白團扇故為四韻以謝之[4018]　劉禹錫
視事畫屏中，自稱三癖翁。管弦泛春渚，旌旆拂晴虹。
酒對青山月，琴韻白蘋風。會書團扇上，知君文字工。
[頁]卷,冊....[4019]357,11
第184筆
　　　　為郎分司寄上都同舍　劉禹錫
籍通金馬門，家在銅駝陌。省闥晝無塵，宮樹朝（一作遠）凝碧。
荒街淺深轍（一作荒階蘚淺深），古渡潺湲石。唯有嵩丘雲，堪垮早朝客。
[頁]卷,冊....[4019]357,11
第185筆
　　　　登陝州北樓卻憶京師親友　劉禹錫
獨上百尺樓，目窮思亦（一作自）愁。初日遍露草，野田荒悠悠。
塵息長道白，林清宿煙收。回首雲深處，永懷鄉舊遊（一作帝鄉遊）。
[頁]卷,冊....[4019]357,11
第186筆
　　　　途中早發　劉禹錫
中庭望啟明，促促事晨征。寒樹鳥初（一作如）動，霜橋人未行。
水流白煙起，日上彩霞生。隱士應高枕，無人問姓名。
[頁]卷,冊....[4019]357,11
第187筆
　　　　陝州河亭陪韋五大夫雪後眺望因以留別與韋有布衣之舊一別二紀經遷貶而歸　劉禹錫
雪霽太陽津，城池表裏春。河流添馬頰，原色動龍鱗。
萬里獨歸客，一杯逢故人。登（一作因）高向西望，關路正飛塵。
[頁]卷,冊....[4019]357,11
第188筆
　　　　城東（一作中）閑遊[4019]　劉禹錫
借問池臺主，多居要路津。千金買絕境，永日屬閒人。
竹徑縈紆入，花林委曲巡。斜陽眾客散，空鎖一園春。
[頁]卷,冊....[4020]357,11
第189筆
　　　　罷郡歸洛陽閒居　劉禹錫
十年江海守，旦夕有歸心。及此西還日，空成東武吟。
花間數杯酒，月下一張琴。聞說功名事，依前惜寸陰。
[頁]卷,冊....[4020]357,11
第190筆
　　　　晚泊牛渚　劉禹錫
蘆葦晚風起，秋江鱗甲生。殘霞忽變（一作忽改）色，遊雁有餘聲。
戍鼓音響絕，漁家燈火明。無人能詠史，獨自月中行。
[頁]卷,冊....[4020]357,11
第191筆
　　　　宿誠禪師山房題贈二首　劉禹錫
宴坐白雲端，清江直下看。來人望金剎，講席繞香壇。
虎嘯夜林動，鼉鳴秋澗寒。眾音徒（一作從）起滅，心在淨（一作定）中觀。

不出孤峰上，人間四十秋。視身如傳舍，閱世似（一作甚）東流。
法為因緣立，心從次第修。中宵問真偈，有住是吾憂。

[頁]卷,冊....[4020]357,11
第192筆
　　　　贈澧州高大夫司馬霞〔寓〕（）　劉禹錫
前年牧（一作收）錦城，馬蹋血泥行。千里追戎首，三軍許勇名。
殘兵疑鶴唳，空壘辯烏聲。一誤雲中級，南遊湘水清。
[頁]卷,冊....[4020]357,11
第193筆
　　　　聞董評事疾因以書贈（董生奉內典）　劉禹錫
繁露傳家學，青蓮譯梵書。火風乖四大，文字廢三餘。
攲枕晝眠靜（一作晚），折巾秋鬢疏。武皇思視草，誰許茂陵居。
[頁]卷,冊....[4021]357,11
第194筆
　　　　詠庭梅寄人（一作庭梅詠寄人）　劉禹錫
早花常犯寒，繁實常苦酸。何事上春日，坐令芳意闌。
夭桃定相笑，遊妓肯回看。君問調金鼎，方知正味難。
[頁]卷,冊....[4021]357,11
第195筆
　　　　德宗神武孝文皇帝挽歌二首　劉禹錫
出震清多難，乘時播大鈞。操弦調六氣，揮翰動三辰。
運偶升天日，哀深率土人。瑤池無轍跡，誰見屬車塵。

鳳翣擁銘旌，威遲異吉行。漢儀陳秘器，楚挽咽繁聲。
駐綍辭清廟，凝笳背直城。唯應留（一作晉）內傳，知是向蓬瀛。

[頁]卷,冊....[4021]357,11
第196筆
　　　　敬宗睿武昭愍孝皇帝挽歌三首　劉禹錫
寶曆方無限，仙期忽有涯。事親崇漢禮，傳聖法殷家。
晚出芙蓉闕，春歸棠棣華。玉輪今日動，不是畫雲車。

任賢勞夢寐，登位富春秋。欲遂東人幸（一作行），寧虞杞國憂。
長楊收羽騎，太液泊龍舟。惟有衣冠在，年年愴月遊。
[4021]
講學金華殿，親耕鉤盾田。侍臣容諫獵，方士信求（一作遊）仙。
虹影俄侵日，龍髯不上天。空餘水銀海，長照夜燈前。

[頁]卷,冊....[4022]357,11
第197筆
　　　　文宗元聖昭獻孝皇帝挽歌三首　劉禹錫
繼體三才理，承顏九族親。禹功留海內，殷曆付天倫。
調露曲常在，秋風詞（一作調）尚新。本支方百代，先讓棣華春。

月落宮車動，風淒儀杖閒。路唯瞻鳳翣，人尚想龍顏。
御宇方無事，乘雲遂不還。聖情悲望處，沈日（一作見日，一作兄日。）下西山。

享國十五載，升天千萬年。龍鑣仙路遠，騎吹禮容全。
日下初陵外，人悲舊劍前。周南有遺老，掩淚望秦川。

[頁]卷,冊....[4022]357,11
第198筆
　　　　故相國燕國公于司空挽歌二首　劉禹錫
彫弓封舊國，黑弰繼前功。十年鎮南雍，九命作司空。
池臺樂事盡，簫鼓葬儀雄。一代英豪氣，曉散白楊風。

陰山貴公子，來葬五陵西。前馬悲無主，猶帶朔風嘶。
漢水晉（一作青）山郭，襄楊白銅鞮。至今有遺愛，日暮人悽悽。

[頁]卷,冊....[4022]357,11
第199筆
　　　　傷丘中丞（并引）　劉禹錫
　　河南丘絳有詞藻，與余同升進士科。從事鄴下，不幸遇害，故為傷詞
　　。
鄴下殺才子，蒼茫冤氣凝。枯楊映漳水，野火上西陵。
馬鬣今無所，龍門昔共登。何人為弔客，唯是有青[4022]蠅。
[頁]卷,冊....[4023]357,11
第200筆
　　　　河南觀察使故相國袁公挽歌三首　劉禹錫
五驅龍虎節，一入鳳凰池。令尹自無喜，羊公人不疑。
天歸京兆日，葉下洞庭時。湘水秋風至，淒涼吹素旗。

丹旐發江皋，人悲雁亦號。湘南罷亥市，漢上改詞曹。
表墓雙碑立，尊名一字褒。嘗聞平楚獄，為報里門高。

返葬三千里，荊衡達帝畿。逢人即（一作多）故吏，拜奠盡沾衣。
地得青鳥相，賓驚白鶴飛。五（一作羊）公碑尚在，今日亦同歸。
[頁]卷,冊....[4023]357,11
第201筆
　　　　哭王僕射相公（名播，時兼鹽鐵，暴薨。）　劉禹錫
子侯（一作于侯，一作子輿）一日病，滕公千載歸。門庭愴（一作颯）已變，風物澹無輝。
群吏謁新府，舊賓沾素衣。歌堂忽暮哭，賀雀盡驚飛。
[頁]卷,冊....[4023]357,11
第202筆
　　　　傷韋賓客（自工部尚書除賓客，一作傷韋賓客縝。）　劉禹錫
韋公八十餘，位至六尚書。五福唯無富，一生誰得如。
桂枝攀最（一作收實）久，蘭省出仍初。海內時流盡，何人動素車。
[頁]卷,冊....[4023]357,11
第203筆
　　　　再經故元九相公宅池上作　劉禹錫
故池春又至，一到一傷情。雁鶩群猶下，蛙螟（一作蠙）衣已生。
竹叢身後長，臺勢雨來傾。六尺孤安（一作猶）在，[4023]人間未有名。
[頁]卷,冊....[4024]357,11
第204筆
　　　　請告東歸發灞橋卻寄諸僚友　劉禹錫
征徒出灞涘，回首傷如何。故人雲雨（一作水）散，滿目山川多。
行車無停軌，流景同迅波。前歡漸成昔，感歎益勞歌。
[頁]卷,冊....[4024]357,11
第205筆
　　　　初至長安（時自外郡再授郎官）　劉禹錫
左遷凡二紀，重見帝城春。老大歸朝客，平安出嶺人。
每行經舊處，卻想似前身。不改南山色，其餘事事新。
[頁]卷,冊....[4024]357,11
第206筆
　　　　歲杪將發楚州呈樂天　劉禹錫
楚澤雪初霽，楚城春欲歸。清淮變寒色，遠樹含清暉。
原野已多思，風霜潛減（一作滅）威。與君同旅雁，北向刷毛衣。
[頁]卷,冊....[4024]357,11
第207筆
　　　　鶴歎二首（并引）　劉禹錫
　　友人白樂天，去年罷吳郡，挈雙鶴雛以歸，余相遇于揚子津。閱（一
　　作閒）玩終日，翔舞調態，一符相書，信華亭之尤物也。今年春，樂
　　天為祕書監，不以鶴隨，置之洛陽第。一旦，予入門，問訊其家人，
　　鶴軒然來睨，如記相識，徘徊俯仰，似含情顧慕填膺而不能言者，因
　　作鶴歎以贈樂天。
寂寞一雙鶴，主人在西京。故巢吳苑樹，深院洛陽城。
徐引竹間步，遠含雲外情。誰憐好風月，鄰舍夜吹笙。（東鄰即王家。）
[4024]
丹頂宜承日，霜翎不染泥。愛池能久立，看月未成棲。
一院春草長，三山歸路迷。主人朝謁早，貪養汝南雞。

[頁]卷,冊....[4025]357,11
第208筆
　　　　答白邢部聞新蟬　劉禹錫
蟬聲未發前，已自感流年。一入淒涼耳，如聞斷續弦。
晴清依露葉，晚急畏霞天。何事秋卿詠，逢時亦悄然。
[頁]卷,冊....[4025]357,11
第209筆
　　　　和裴相公寄白侍郎求雙鶴　劉禹錫
皎皎華亭鶴，來隨太守船。（白君罷吳郡太守，攜雙鶴來。）青雲意長在（一作青雲長在意），滄海別經年。
留滯清洛苑，裴回明月天。何如鳳池上，雙舞入祥煙。
[頁]卷,冊....[4025]357,11
第210筆
　　　　終南秋雪　劉禹錫
南嶺見秋雪，千門生早寒。閒時駐馬望，高處卷簾看。
霧散瓊枝出，日斜鉛粉殘。偏宜曲江上，倒影入清瀾。
[頁]卷,冊....[4025]357,11
第211筆
　　　　和樂天早寒　劉禹錫
雨引苔侵壁，風驅葉擁階。久留閒客話，宿請老僧齋。
酒甕新陳接，書籤次第排。翛然自有處，搖落不傷懷。
[頁]卷,冊....[4025]357,11
第212筆
　　　　曲江春望　劉禹錫
鳳城煙雨歇，萬象含佳氣。酒後人倒狂，花時天似醉。
三春車馬客，一代繁華地。何事獨傷懷，少年曾得意。
[頁]卷,冊....[4025]357,11
第213筆
　　　　同樂天和微之深春二十首（同用家花車斜四韻）　劉禹錫
何處深春好，春深萬乘家。宮門皆映柳，輦路盡穿花。
池色連天漢，城形象帝車。旌旗暖風裏，獵獵向西斜。

何處深春好，春深阿母家。瑤池長不夜，珠樹正開花。
橋峻通星渚，樓暄近日車。層城十二闕，相對日西（一作玉梯）斜。

何處深春好，春深執政家。恩光貪捧日，貴重不看花。
玉饌堂交印，沙堤柱礙車。多門一已閉，直道更無斜。

何處深春好，春深大鎮家。前旌光照日，後騎蹙成花。
節院收衙隊，毬場簇看車。廣筵歌舞散，書號夕陽斜。

何處深春好，春深貴戚家。櫪嘶無價馬，庭發有名花。
欲進宮人食，先薰命婦車。晚歸長帶酒，冠蓋任傾斜。

何處深春好，春深恩澤家。爐添龍腦炷，綬結虎頭花。
賓客珠成履，嬰孩錦縛車。畫堂簾幕外，來去燕飛斜。

何處深春好，春深京兆家。人眉新柳葉，馬色醉桃花。
盜息無鳴鼓，朝回自走車。能令帝城外，不敢逕由斜。

何處深春好，春深刺史家。夜闌猶命樂，雨甚亦尋花。
傲客多憑酒，新姬苦上車。公門吏散後，風擺戟衣[4026]斜。

何處深春好，春深羽客家。芝田繞舍色，杏樹滿山花。
雲是淮王宅，風為列子車。古壇操簡處，一逕入林斜。

何處深春好，春深小隱家。芟庭留野菜，撼樹去狂花。
醉酒一千日，貯書三十車。雉衣從露體，不敢有餘斜。

何處深春好，春深富室家。唯多貯金帛，不擬負鶯花。
國樂呼聯轡，行廚載滿車。歸來看理曲，燈下寶釵斜。

何處深春好，春深豪士家。多沽味濃酒，貴買色深花。
已臂鷹隨馬，連催妓上車。城南踏青處，村落逐原斜。

何處深春好，春深貴冑家。迎呼偏熟客，揀選最多花。
飲饌開華幄，笙歌出鈿車。興酣樽易罄，連瀉酒瓶斜。

何處深春好，春深唱第家。名傳一紙榜，興管九衢花。
薦聽諸侯樂，來隨計吏車。杏園拋曲處，揮袖向風斜。

何處深春好，春深少婦家。能偷新禁曲，自剪入時花。
追逐同遊伴，平章貴價車。從來不墮馬，故譴髻鬟斜。

何處深春好，春深幼女家。雙鬟梳頂髻，兩面繡裙花。
妝壞頻臨鏡，身輕不占車。鞦韆爭次第，牽拽綵繩[4027]斜。

何處深春好，春深蘭若家。當香收柏葉，養蜜近梨花。
野逕宜行樂，遊人盡駐車。菜園籬落短，遙見桔槔斜。

何處深春好，春深老宿家。小欄圍蕙草，高架引藤花。
四字香書印，三乘壁畫車。遲回聽句偈，雙樹晚陰斜。

何處深春好，春深種蒔家。分畦十字水，接樹兩般花。
櫛比栽籬槿，咿啞轉井車。可憐高處望，棋布不曾斜。

何處春深好，春深稚子家。爭騎一竿竹，偷折四鄰花。
笑擊羊皮鼓，行牽犢頷車。中庭貪夜戲，不覺玉繩斜。

[頁]卷,冊....[4028]357,11
第214筆
　　　　贈眼醫婆羅門僧　劉禹錫
三秋傷望眼（一作遠望），終日哭（一作泣）途窮。兩目今先暗，中年似老翁。
看朱漸成碧，羞日不禁風。師有金篦術，如何為發蒙。
[頁]卷,冊....[4028]357,11
第215筆
　　　　海門潮別浩初師（一作送如智法師遊辰州兼寄許評事）　劉禹錫
前日過蕭寺，看師上講筵。都人禮白足，施者散金錢。
方便無非教，經行不廢禪。還（一作遙）知習居士，發論侍（一作待）彌天。
[頁]卷,冊....[4028]357,11
第216筆
　　　　始聞蟬有懷白賓客去歲白有聞蟬見寄詩云祗應催我老兼遣報君知之句　劉禹錫
蟬韻極清切，始聞何處悲。人含不平意，景值欲秋時。
此歲方睕晚，誰家無別離。君言催我老，已是去年詩。
[頁]卷,冊....[4029]358,11
第217筆
　　　　贈樂天　劉禹錫
一別舊遊盡，相逢俱涕零。在人雖晚達，於樹似冬青。
痛飲連宵醉，狂吟滿坐聽。終期拋印綬，共占少微星。
[頁]卷,冊....[4029]358,11
第218筆
　　　　到郡未浹日登西樓見樂天題詩因即事以寄（樂天自此郡謝病西歸）　劉禹錫
湖上收宿雨，城中無晝塵。樓依新柳貴，池帶亂苔青。
雲水正一望，簿書來繞身。波洞庭路，愧彼扁舟人。
[頁]卷,冊....[4029]358,11
第219筆
　　　　秋夕不寐寄樂天　劉禹錫
洞戶夜簾卷，華堂秋簟清。螢飛過池影，蛩思繞階聲。
老枕知將雨，高窗報欲明。何人諳此景，遠問白先生。
[頁]卷,冊....[4029]358,11
第220筆
　　　　冬日晨興寄樂天　劉禹錫
庭樹曉禽動，郡樓殘點聲。燈挑紅燼落，酒煖白光生。
髮少嫌梳利，顏哀恨鏡明。獨吟誰應和，須寄洛陽城。
[頁]卷,冊....[4030]358,11
第221筆
　　　　答樂天見憶　劉禹錫
與老無期約，到來如等閒。偏傷朋友盡，移興子孫間。
筆底心無毒，杯前膽不。（呼關切，頑也，亦作豩。）唯餘憶君夢，飛過武牢關。
[頁]卷,冊....[4030]358,11
第222筆
　　　　和樂天誚失婢牓者　劉禹錫
把鏡朝猶在，添香夜不歸。鴛鴦拂瓦去，鸚鵡透籠飛。
不逐張公子，即隨劉武威。新知正相樂，從此脫青衣。
[頁]卷,冊....[4030]358,11
第223筆
　　　　八月十五日夜半雲開然後玩月因書一時之景寄呈樂天　劉禹錫
半夜碧雲收，中天素月流。開城邀好客，置酒賞清秋。
影透衣香潤，光凝歌黛愁。斜輝猶可玩，移宴上西樓。（西樓，白居易常賦詩之所也。）
[頁]卷,冊....[4030]358,11
第224筆
　　　　秋日書懷寄白賓客　劉禹錫
州遠雄無益，年高健亦衰。興情逢酒在，筋力上樓知。
蟬噪芳意盡，雁來愁望時。商山紫芝客，應不向秋悲。
[頁]卷,冊....[4030]358,11
第225筆
　　　　酬樂天初冬早寒見寄[4030]　劉禹錫
乍起衣猶冷，微吟帽半欹。霜凝南屋瓦，雞唱後園枝。
洛水碧雲曉，吳宮黃葉時。兩傳千里意，書札不如詩。
[頁]卷,冊....[4031]358,11
第226筆
　　　　和令狐相公郡齋對紫薇花　劉禹錫
明麗碧天霞，丰茸紫綬花。香聞荀令宅，豔入孝王家。
幾歲自榮樂（一作辱），高情方歎嗟。有人移上苑，猶足占年華。
[頁]卷,冊....[4031]358,11
第227筆
　　　　令狐相公俯贈篇章斐然仰謝　劉禹錫
鄂渚臨流別，梁園衝雪來。旅愁隨凍釋，歡意待花開。
城曉烏頻起，池春雁欲回。飲和心自醉，何必管弦催。
[頁]卷,冊....[4031]358,11
第228筆
　　　　酬令狐相公早秋見寄　劉禹錫
公來第四秋，樂國號無愁。軍士遊書肆，商人占酒樓。
熊羆交黑，賓客滿青油。今日文章主，梁王不姓劉。
[頁]卷,冊....[4031]358,11
第229筆
　　　　和令狐相公入潼關　劉禹錫
寒光照旌節，關路曉無塵。吏謁前丞相，山迎舊主人。
東瞻軍府靜，西望敕書頻。心共黃河水，同昇天漢津。
[頁]卷,冊....[4031]358,11
第230筆
　　　　和令狐相公尋白閣老見留小飲因贈　劉禹錫
傲士更逢酒，樂天仍對花。文章管星曆，情興占年華。
宦達翻思退，名高卻不誇。惟存浩然氣，相共賞煙[4031]霞。
[頁]卷,冊....[4032]358,11
第231筆
　　　　酬令狐相公雪中遊玄都見憶　劉禹錫
好雪動高情，心期在玉京。人披鶴氅出，馬踏象筵行。
照耀樓臺變，淋漓松桂清。玄都留五字，使入步虛聲。
[頁]卷,冊....[4032]358,11
第232筆
　　　　和令狐相公以司空裴相見招南亭看雪四韻　劉禹錫
重門不下關，樞務有餘閒。上客同看雪，高亭盡見山。
瑞呈霄漢外，興入笑言間。知是平陽會，人人帶酒還。
[頁]卷,冊....[4032]358,11
第233筆
　　　　和鄆州令狐相公春晚對花　劉禹錫
朱門退公後，高興對花枝。望闕無窮思，看書欲盡時。
含芳朝競發，凝豔晚相宜。人意殷勤惜，狂風豈得知。
[頁]卷,冊....[4032]358,11
第234筆
　　　　酬令狐相公春日言懷見寄　劉禹錫
前陪看花處，鄰里近王昌。今想臨戎地，旌旗出汶陽。
營飛柳絮雪，門耀戟枝霜。東望清河水，心隨艑上郎。
[頁]卷,冊....[4032]358,11
第235筆
　　　　途次大梁雪中奉天平令狐相公書問兼示新什因思曩歲從此拜辭形於短篇以申仰謝　劉禹錫
遠守宦情薄，故人書信來。共曾花下別，今獨（一作坐）雪中回。
紙尾得新什，眉頭還暫開。此時同雁鶩，池上[4032]一徘徊。
[頁]卷,冊....[4033]358,11
第236筆
　　　　酬令狐相公秋懷見寄　劉禹錫
寂寞蟬聲靜，差池燕羽回。秋風憐越絕，朔氣想臺駘。
相去數千里，無因同一杯。殷勤望飛雁，新自塞垣來。
[頁]卷,冊....[4033]358,11
第237筆
　　　　酬〔太〕（大）原令狐相公見寄　劉禹錫
書信來天外，瓊瑤滿匣中。衣冠南渡遠，旌節北門雄。
鶴唳華亭月，馬嘶榆塞風。山川幾千里，惟有兩心同。
[頁]卷,冊....[4033]358,11
第238筆
　　　　酬令狐相公歲暮遠懷見寄（依韻）　劉禹錫
別侶孤鶴怨，沖天威鳳歸。容光一以間，夢想是耶非。
芳訊遠彌重，知音老更稀。不如湖上雁，北向整毛衣。
[頁]卷,冊....[4033]358,11
第239筆
　　　　酬令狐相公親仁郭家花下即事見寄　劉禹錫
荀令園林好，山公遊賞頻。豈無花下侶，遠望眼中人。
斜日漸移影，落英紛委塵。一吟相思曲，惆悵江南春。
[頁]卷,冊....[4033]358,11
第240筆
　　　　酬令狐相公首夏閒居書懷見寄　劉禹錫
蕙草芳未歇，綠槐陰已成。金罍唯獨酌，瑤瑟有離聲。
翔泳各殊勢，篇章空寄情。應憐三十載，未變使君名。（貞元中，自郎官出守，至今三十一年。）
[頁]卷,冊....[4033]358,11
第241筆
　　　　酬令狐相公庭前白菊花謝偶書所懷見寄　劉禹錫
數叢如雪色，一旦冒霜開。寒蕊差池落，清香斷續來。
思深含別怨，芳謝惜年催。千里難同賞，看看又早梅。
[頁]卷,冊....[4034]358,11
第242筆
　　　　酬令狐相公季冬南郊宿齊見寄　劉禹錫
壇下雪初霽，南城凍欲生。齋心祠上帝，高步領名卿。
沐浴含芳澤，周旋聽佩聲。猶憐廣平守，寂寞竟何成。
[頁]卷,冊....[4034]358,11
第243筆
　　　　貞元中侍郎舅氏牧華州時余再忝科第前後由華覲謁陪登伏毒寺屢焉亦曾賦詩題於梁棟今典馮翊暇日登樓南望三峰浩然生思追想昔年之事因成篇題舊寺　劉禹錫
曾作關中客，頻經伏毒巖。晴煙沙苑樹，晚日渭川帆。
昔是青春貌，今悲白雪髯。郡樓空一望，含意卷高簾。
[頁]卷,冊....[4034]358,11
第244筆
　　　　酬令狐相公杏園花下飲有懷見寄　劉禹錫
年年曲江望，花發即經過。未飲心先醉，臨風思倍多。
三春看又盡，兩地欲如何。日望長安道，空成勞者歌。
[頁]卷,冊....[4034]358,11
第245筆
　　　　令狐相公見示題洋州崔侍郎宅雙木瓜花頃接侍郎同舍陪宴樹下吟玩來什輒成和章[4034]　劉禹錫
金牛蜀樓遠，玉樹帝城春。榮耀生華館，逢迎欠主人。
簾前疑小雪，牆外麗行塵。來去皆回首，情深是德鄰。
[頁]卷,冊....[4035]358,11
第246筆
　　　　和令狐相公春早朝回鹽鐵使院中作　劉禹錫
柳動御溝清，威遲堤上行。城隅日未過，山色雨初晴。
鶯避傳呼起，花臨府署明。簿書盈几案，要自有高情。
[頁]卷,冊....[4035]358,11
第247筆
　　　　和令狐僕射相公題龍回寺　劉禹錫
茲地回鑾日，皇家禪聖時。路無胡馬跡，人識漢官儀。
天子旌旗度，法王龍象隨。知懷去家歎，經此益遲遲。（相公家本咸陽，有喬木之息。）
[頁]卷,冊....[4035]358,11
第248筆
　　　　令狐相公頻示新什早春南望遐（一作遙）想漢中因抒短章以寄情愫（一作誡素）　劉禹錫
軍城臨漢水，旌旆起春風。遠思見江草，歸心看塞鴻。
野花沿古道，新葉映行宮。惟有詩兼酒，朝朝兩不同。
[頁]卷,冊....[4035]358,11
第249筆
　　　　和令狐相公詠梔子花　劉禹錫
蜀國花已盡，越桃今已開。色疑瓊樹倚，香似玉京來。
且賞同心處，那憂別葉催。佳人如擬詠，何必待寒梅。
[頁]卷,冊....[4035]358,11
第250筆
　　　　酬令狐相公新蟬見寄　劉禹錫
相去三千里，聞蟬同此時。清吟曉露葉，愁噪夕陽枝。
忽爾弦斷絕，俄聞管參差。洛橋碧雲晚，西望佳人[4035]期。
[頁]卷,冊....[4036]358,11
第251筆
　　　　酬樂天閒臥見寄　劉禹錫
散誕向陽眠，將閒敵地仙。詩情茶助爽，藥力酒能宣。
風碎竹間日，露明池底天。同年未同隱，緣欠買山錢。
[頁]卷,冊....[4036]358,11
第252筆
　　　　酬樂天小亭寒夜有懷　劉禹錫
寒夜陰雲起，疏林宿鳥驚。斜風閃燈影，迸雪打窗聲。
竟夕不能寐，同年知此情。漢皇無奈老，何況本書生。
[頁]卷,冊....[4036]358,11
第253筆
　　　　將之官留辭裴令公留守　劉禹錫
祖帳臨伊水，前旌指渭河。風煙里數少，雲雨別情多。
重疊受恩久，邅回如命何。東山與東閣，終異再經過。
[頁]卷,冊....[4036]358,11
第254筆
　　　　酬喜相遇同州與樂天替代　劉禹錫
舊託松心契，新交竹使符。行年同甲子，筋力羨丁夫。
別後詩成帙，攜來酒滿壺。今朝停五馬，不獨為羅敷。（前章所言春草，白君之舞妓也，故有此答。）
[頁]卷,冊....[4036]358,11
第255筆
　　　　閒坐憶樂天以詩問酒熟未　劉禹錫
案頭開縹帙，肘後檢青囊。唯有達生理，應無治老方。
減書存眼力，省事養心王。君酒何時熟，相攜入醉鄉。
[頁]卷,冊....[4036]358,11
第256筆
　　　　秋中暑退贈樂天　劉禹錫
暑服宜秋著，清琴入夜彈。人情皆向菊，風意欲摧蘭。
歲稔貧心泰，天涼病體安。相逢取次第，卻甚少年歡。
[頁]卷,冊....[4037]358,11
第257筆
　　　　樂天池館夏景方妍白蓮初開綵舟空泊唯邀緇侶因以戲之　劉禹錫
池館今正好，主人何寂然。白蓮方出水，碧樹未鳴蟬。
靜室宵聞磬，齋廚晚絕煙。蕃僧如共載，應不是神仙。
[頁]卷,冊....[4037]358,11
第258筆
　　　　酬樂天感秋涼見寄　劉禹錫
庭晚初辨色，林秋微有聲。槿衰猶強笑，蓮迥卻多情。
簷燕歸心動，韝鷹俊氣生。閒人占閒景，酒熟且同傾。
[頁]卷,冊....[4037]358,11
第259筆
　　　　秋晚新晴夜月如練有懷樂天　劉禹錫
雨歇晚霞明，風調夜景清。月高微暈散，雲薄細鱗生。
露草百蟲思，秋林千葉聲。相望一步地，脈脈萬重情。
[頁]卷,冊....[4037]358,11
第260筆
　　　　新秋對月寄樂天　劉禹錫
月露發光彩，此時方見秋。夜涼金氣應，天靜火星流。
蛩響偏依井，螢飛直過樓。相知盡白首，清景復追遊。
[頁]卷,冊....[4037]358,11
第261筆
　　　　酬樂天小臺晚坐見憶[4037]　劉禹錫
小臺堪遠望，獨上清秋時。有酒無人勸，看山祗自知。
幽禽囀新竹，孤蓮落靜池。高門勿遽掩，好客無前期。
[頁]卷,冊....[4038]358,11
第262筆
　　　　早秋雨後寄樂天　劉禹錫
夜雲起河漢，朝雨灑高林。梧葉先風落，草蟲迎溼吟。
簟涼扇恩薄，室靜琴思深。且喜炎前別，安能懷寸陰。
[頁]卷,冊....[4038]358,11
第263筆
　　　　秋晚病中樂天以詩見問力疾奉酬　劉禹錫
耳虛多聽遠，展傳晨雞鳴。一室背燈臥，中宵掃葉聲。
蘭芳經雨敗，鶴病得秋輕。肯踏衡門草，唯應是友生。
[頁]卷,冊....[4038]358,11
第264筆
　　　　和樂天燒藥不成命酒獨醉　劉禹錫
九傳欲成就，百神應主持。嬰啼鼎上去，老貌鏡前悲。
卻顧空丹灶，回心向酒卮。醺然耳熱後，暫似少年時。
[頁]卷,冊....[4038]358,11
第265筆
　　　　元日樂天見過因舉酒為賀　劉禹錫
漸入有年數，喜逢新歲來。震方天籟動，寅位帝車回。
門巷掃殘雪，林園驚早梅。與君同甲子，壽酒讓先杯。
[頁]卷,冊....[4038]358,11
第266筆
　　　　酬馬大夫以愚獻通草萲酒感通拔二字因而寄別之作　劉禹錫
泥沙難振拔，誰復問窮通。莫訝提壺贈，家傳枕麴風。
成謠獨酌後，深意片言中。不進終無已，應須荀令[4038]公。
[頁]卷,冊....[4039]358,11
第267筆
　　　　奉和司空裴相公中書即事通簡舊僚之作　劉禹錫
譚笑在巖廊，人人盡所長。儀形見山立，文字動星光。
日運丹青筆，時看赤白囊。佇聞戎馬息，入賀領鴛行。
[頁]卷,冊....[4039]358,11
第268筆
　　　　微之鎮武昌中路見寄藍橋懷舊之作悽然繼和兼寄安平　劉禹錫
今日油幢引，他年黃紙追。同為三楚客，獨有九霄期。
宿草恨長在，傷禽飛尚遲。武昌應已到，新柳映紅旗。
[頁]卷,冊....[4039]358,11
第269筆
　　　　將赴蘇州途出洛陽留守李相公累申宴餞寵行話舊形於篇章謹抒下情以申仰謝　劉禹錫
歲杪風物動，雪餘宮苑晴。兔園賓客至，金谷管弦聲。
洛水故人別，吳宮新燕迎。越郎憂不淺，懷袖有瓊英。
[頁]卷,冊....[4039]358,11
第270筆
　　　　牛相公留守見示城外新墅有溪竹秋月親情多往宿遊恨不得去因成四韻兼簡洛中親故之什兼命同作　劉禹錫
別墅洛城外，月明村野通。光輝滿地上，絲管發舟中。
堤豔菊花露，島涼松葉風。高情限清禁，寒漏滴深宮。
[頁]卷,冊....[4039]358,11
第271筆
　　　　牛相公林亭雨後偶成[4039]　劉禹錫
飛雨過池閣，浮光生草樹。新竹開粉奩，初蓮爇香注。
野花無時節，水鳥自來去。若問知境人，人間第一處。
[頁]卷,冊....[4040]358,11
第272筆
　　　　酬滑州李尚書秋日見寄　劉禹錫
一入石渠署，三聞公樹蟬。丹霄未得路，白髮又添年。
雙節外臺貴，孤簫中禁傳。徵黃在旦夕，早晚發南燕。
[頁]卷,冊....[4040]358,11
第273筆
　　　　和西川李尚書漢州微月遊房太尉西湖　劉禹錫
木落漢川夜，西湖懸玉鉤。旌旗環水次，舟楫泛中流。
目極想前事，神交如共遊。瑤琴久已絕，松韻自悲秋。
[頁]卷,冊....[4040]358,11
第274筆
　　　　和重題　劉禹錫
林端落照盡，湖上遠嵐清。水榭芝蘭室，仙舟魚鳥情。
人琴久寂寞，煙月若平生。一泛釣璜處，再吟鏘玉聲。
[頁]卷,冊....[4040]358,11
第275筆
　　　　酬李相公喜歸鄉國自鞏縣夜泛洛水見寄　劉禹錫
鞏樹煙月上，清光含碧流。且無三已色，猶泛五湖舟。
鵬息風還起，鳳歸林正秋。雖攀小山桂，此地不淹留。
[頁]卷,冊....[4040]358,11
第276筆
　　　　和李相公平泉潭上喜見初月　劉禹錫
家山見初月，林壑悄無塵。幽境此何夕，清光如為人。
潭空破鏡入，風動翠蛾嚬。會向瑣窗望，追思伊洛[4040]濱。
[頁]卷,冊....[4041]358,11
第277筆
　　　　和李相公初歸平泉過龍門南嶺遙望山居即事　劉禹錫
暫別明庭去，初隨優詔還。曾為鵬（一作鵩）鳥賦，喜過鑿龍山。
新墅煙火起，野程泉石間。巖廊人望在，只得片時閒。
[頁]卷,冊....[4041]358,11
第278筆
　　　　和李相公以平泉新墅獲方外之名因為詩以報洛中士君子兼見寄之什　劉禹錫
業繼韋平後，家依崑閬間。恩華辭北第，瀟灑愛東山。
滿室圖書在，入門松菊閑。垂天雖暫息，一舉出人寰。
[頁]卷,冊....[4041]358,11
第279筆
　　　　發蘇州後登武丘寺望海樓（一作望梅樓）　劉禹錫
獨宿望海樓，夜深珍木冷。僧房已閉戶，山月方出嶺。
碧池涵劍彩，寶剎搖星影。卻憶郡齋中，虛眠此時景。
[頁]卷,冊....[4041]358,11
第280筆
　　　　松江送處州奚使君　劉禹錫
吳越古今樓，滄波朝夕流。從來別離地，能使管弦愁。
江草帶煙暮，海雲含雨秋。知君五陵客，不樂石門遊。
[頁]卷,冊....[4041]358,11
第281筆
　　　　題報恩寺　劉禹錫
雲外支硎寺，名聲敵虎丘。石文留馬跡，峰勢聳牛頭。
泉眼潛通海，松門預帶秋。遲回好風景，王謝昔曾遊。
[頁]卷,冊....[4041]358,11
第282筆
　　　　罷郡姑蘇北歸渡揚子津　劉禹錫
幾歲悲南國，今朝賦北征。歸心渡江勇，病體得秋輕。
海闊石門小，城高粉堞明。金山舊遊寺，過岸聽鐘聲。

故國荒臺在，前臨震澤波。綺羅隨世盡，麋鹿古時多。
築用金鎚力，摧因石鼠窠。昔年雕輦路，唯有采樵歌。（此首一作姑蘇臺詩。）
[頁]卷,冊....[4042]358,11
第283筆
　　　　尋汪道士不遇　劉禹錫
仙子東南秀，泠然善馭風。笙歌五雲裏，天地一壺中。
受籙金華洞，焚香玉帝宮。我來君閉戶，應是向崆峒。
[頁]卷,冊....[4042]358,11
第284筆
　　　　謝柳子厚寄疊石硯　劉禹錫
常時同硯席，寄硯（一作此）感離群。清越敲寒玉，參差疊碧雲。
煙嵐餘斐亹，水墨兩氛氳。好與陶貞白，松窗寫紫文。
[頁]卷,冊....[4042]358,11
第285筆
　　　　元日感懷　劉禹錫
振蟄春潛至，湘南人未歸。身加一日長，心覺去年非。
燎火委虛燼，兒童衒彩衣。異鄉無舊識，車馬到門稀。
[頁]卷,冊....[4042]358,11
第286筆
　　　　謝宣州崔相公賜馬　劉禹錫
浮雲金絡膝（一作腦），昨日別朱輪。銜草如懷戀，嘶風尚意頻。
曾將此君子，不是換佳人。從此西歸路，應容[4042]躡後塵。
[頁]卷,冊....[4043]358,11
第287筆
　　　　南中書來　劉禹錫
君書（一作來）問風俗，此地接炎州。淫祀多青鬼，居人少白頭。
旅情偏在夜，鄉思豈唯秋。每羨朝宗水，門前盡日流。
[頁]卷,冊....[4043]358,11
第288筆
　　　　題招隱寺　劉禹錫
隱士遺塵在，高僧精舍開。地形臨渚斷，江勢觸山回。
楚野花多思，南禽聲例哀。殷勤最高頂，閒即望鄉來。
[頁]卷,冊....[4043]358,11
第289筆
　　　　思歸寄山中友人　劉禹錫
蕭條對秋色，相憶在雲泉。木落病身死（一作起），潮平歸思懸。
涼鐘山頂寺，暝火渡頭船。此地非吾土，閒留又一年。
[頁]卷,冊....[4043]358,11
第290筆
　　　　有感　劉禹錫
死且不自覺，其餘安可論。昨宵鳳池客，今日雀羅門。
騎吏塵未息，銘旌風已翻。平生紅粉愛，惟解哭黃昏。
[頁]卷,冊....[4043]358,11
第291筆
　　　　途次敷水驛伏睹華州舅氏昔日行縣題詩處潸然有感　劉禹錫
昔日股肱守，朱輪茲地遊。繁華日已謝，章句此空留。
蔓草佳城閉，故林棠樹秋。今來重垂淚，不忍過西州。
[頁]卷,冊....[4043]358,11
第292筆
　　　　奉和鄭相公以考功十弟山薑花俯賜篇詠　劉禹錫
採擷黃薑蕊，封題青瑣闈。共聞調膳日，正是退朝歸。
響為纖筵發，情隨綵翰飛。故將天下寶，萬里與光輝。
[頁]卷,冊....[4044]358,11
第293筆
　　　　題淳于髡墓　劉禹錫
生為齊贅婿，死作楚先賢。應以客卿（一作鄉）葬，故臨官道邊。
寓言本多興，放意能合權。我有一石酒，置君墳樹前。
[頁]卷,冊....[4044]358,11
第294筆
　　　　送春詞　劉禹錫
昨來樓上迎春處，今日登樓又送歸。蘭蕊殘妝含露泣，柳條長袖（一作袂）向風揮。
佳人對鏡容顏改，楚客臨江心事違。萬古至今同此恨，無如一醉盡忘機。
[頁]卷,冊....[4045]359,11
第295筆
　　　　送李尚書鎮滑州（自浙西觀察使徵兵拜邱部侍郎，月餘有此拜也。）　劉禹錫
南徐報政入文昌，東郡須才別建章。縈草名高同蜀客，擁旄年少勝荀（一作周）郎。
黃河一曲當城下，緹騎千重照路傍。自古相門還出相，如今人望在巖廊。（其後果繼韋平之族。）
[頁]卷,冊....[4045]359,11
第296筆
　　　　送渾大夫赴豐州（自大鴻臚拜，家承舊勳。）　劉禹錫
鳳銜新詔降恩華，又見旌旗出渾（一作漢）家。故吏來辭辛屬國，精兵願逐李輕車。
氈裘君長迎風馭，錦帶（一作領）酋豪踏雪衙。其奈明年好春日，無人喚看牡丹花。
[頁]卷,冊....[4045]359,11
第297筆
　　　　送源中丞充新羅冊立使（侍中之孫）　劉禹錫
相門才子稱華簪，持節東行捧德音。身帶霜威辭鳳闕，口傳天語到雞林。
煙開鰲背千尋碧，日浴鯨波萬頃金。想見扶桑受恩處（一作後），一時西拜盡傾心。
[頁]卷,冊....[4045]359,11
第298筆
　　　　送王司馬之陝州（自太常丞授，工為詩。）　劉禹錫
暫輟清齋出太常，空攜詩卷赴（一作過）甘棠。府公既有朝中舊（一作畫），司馬應容酒後狂。
案牘來時唯署字，風煙入興便成章。兩京大道多遊客，每遇詞人戰一場。
[頁]卷,冊....[4046]359,11
第299筆
　　　　洛中送楊處厚入關便遊蜀（一本有謁韋令公四字）　劉禹錫
洛陽秋日正淒淒，君去西秦更向西。舊學三冬今轉富，曾傷六翮養初齊。
王城曉入（一作日）窺丹鳳，蜀路晴來（一作天）見碧雞。早識臥龍應有分，不妨從此躡丹梯。
[頁]卷,冊....[4046]359,11
第300筆
　　　　送周使君罷渝州歸郢州別墅　劉禹錫
君思郢上吟歸去，故自渝南擲郡章。野戍岸邊留畫舸，綠蘿陰下到（一作有）山莊。
池荷雨後衣香起（一作老），庭草春深綬帶長。只恐鳴騶催上道，不容待得晚菘嘗。
[頁]卷,冊....[4046]359,11
第301筆
　　　　奉送浙西李僕射相公赴鎮（奉送至臨泉驛，書札見徵拙詩，時在汝州。）　劉禹錫
建節東行是舊遊，歡聲喜氣滿吳州。郡人重得黃丞相，童子爭迎郭細侯。
詔下初辭溫室樹，夢中先到景陽樓。自憐不識平津閣，遙望旌旗汝水頭。
[頁]卷,冊....[4046]359,11
第302筆
　　　　重送浙西李相公頃廉問江南已經七載後歷滑（一作清）臺劍南兩鎮遂入相今復舊地新加旌旄　劉禹錫
江北萬人看玉節，江南千騎引金鐃。鳳從池上遊滄海，鶴到遼東識舊巢。
城下清波含百谷，窗中遠岫列三茅。碧雞白馬回翔久，卻憶朱方是樂郊。
[頁]卷,冊....[4046]359,11
第303筆
　　　　送前進士蔡京赴學究科（時崔相公、楊尚書掌選。）　劉禹錫
耳聞戰鼓帶經鋤，振發聲名自里閭。已是世間能賦客，更攻窗下絕編書。
朱門達者誰能識，絳帳書生盡不如。幸遇天官舊丞相，知君無翼上空虛。
[頁]卷,冊....[4047]359,11
第304筆
　　　　送唐舍人出鎮閩中　劉禹錫
暫辭鴛鷺出蓬瀛，忽擁貔貅鎮粵城。閩嶺夏雲迎皂蓋，建溪秋樹映紅旌。
山川遠地由來好，富貴當年別有情。了卻人間婚嫁事，復歸朝右（一作闕）作公卿。
[頁]卷,冊....[4047]359,11
第305筆
　　　　送李中丞赴楚州　劉禹錫
緹騎朱旗入楚城，士林皆賀振家聲。兒童但喜迎賓守，故吏猶應記姓（一作小）名。
萬頃水田連郭秀，四時煙月映淮清。憶君初得崑山玉，同向揚州攜手行。
[頁]卷,冊....[4047]359,11
第306筆
　　　　奉送李戶部侍郎自河南尹再除本官歸闕　劉禹錫
昔年內署（一作史）振雄詞，今日東都結去思。宮女猶傳洞簫賦，國人先詠袞衣詩。
華星卻復文昌位，別鶴重歸太乙池。想到金閨待通（一作稱）籍，一時驚喜（一作起）見風儀。
[頁]卷,冊....[4047]359,11
第307筆
　　　　送蘄州李郎中赴任　劉禹錫
楚關（一作門）蘄水路非賒，東望雲山日夕佳。薤葉照人呈夏簟，松花滿碗試新茶。
樓中飲興因明月，江上詩情為晚霞。北地交親長引領，早將玄鬢到京華。
[頁]卷,冊....[4047]359,11
第308筆
　　　　送國子令狐博士赴興元覲省[4047]　劉禹錫
相門才子高陽族，學（一作才）省清資五品官。諫院過時榮棣萼，謝庭歸去踏芝蘭。
山中花帶煙嵐（一作霞）晚，棧底江涵雪水寒。伯仲到家人盡賀，柳營蓮府遞相歡。
[頁]卷,冊....[4048]359,11
第309筆
　　　　送李二十九兄員外赴邠寧使幕　劉禹錫
家襲韋平身（一作生）業文，素風清白至今貧。南宮通籍新郎吏，西候（一作族）從戎舊主人。
城外草黃秋有雪，烽頭煙靜虜無塵。鼎門為別霜天曉，賸（一作剩）把離殤三五巡。
[頁]卷,冊....[4048]359,11
第310筆
　　　　送分司陳郎中祗召直史館重修三聖實錄　劉禹錫
蟬鳴官樹引行車，言自成周赴玉除。遠取南朝貴公子，重修東觀帝王（一作皇）書。
常時載筆窺金匱，暇日登樓到石渠。若問舊人劉子政，如今白首在南徐。（一作頭白在商於。）
[頁]卷,冊....[4048]359,11
第311筆
　　　　送慧則法師歸上都因呈廣宣上人（并引，師精淨名經。）　劉禹錫
　　佛示滅後，大弟子演聖言而成經。傳心印曰法，承法而能專曰宗，由
　　宗而分教曰支。坐而攝化者，勝義皆空之宗也。行而宣教者，摧破邪
　　山之支也。釋子慧則，生於像季，思濟劫溺，乃學於一支。開彼群迷
　　，以為盡妙理者莫如法門。變凡夫者莫如佛土，悟無染者莫如散花，
　　故業於津名，深達實相。自京師涉漢沔，歷鄢郢，登衡湘，聽徒百千
　　，耳感心化。法無住道，行而歸顧。予有社內之因，故言別之日。愛
　　緣瞥起，時也秋盡，詠江淹雜擬以送之。前見宣上人，為我致謝。
昨日東林（一作鄰）看講時，都人象（一作乘）馬蹋琉璃。雪山童子應前世，金粟如來是本師。
一錫言歸九城路，三衣（一作年）曾拂萬年枝。休公久別如相問，楚客逢秋心更悲。
[頁]卷,冊....[4048]359,11
第312筆
　　　　送義舟師卻還黔南（并引）　劉禹錫
　　黔之鄉，在秦楚為爭地。近世人多過言其幽荒以談笑，聞者又從而張
　　皇之，猶夫東蘊逐原燎，或近乎語妖。適有紗門義舟，道黔江而來，
　　能畫地為山川，及條其風俗，纖悉可信。且曰貧道以一錫遊他方眾矣
　　，至黔而不知其遠，始遇前節使，而聞今節使益賢而文，故其佐多才
　　士。麾圍之下，曳裾秉筆，彬然與兔園同風。蕃僧以外學嗜篇章，時
　　或攝衣為未至客，其來也，約主人乘秋風而還。今乞詞以颺之，如捧
　　意珠，行住坐臥，知相好耳。余曰唯，命筆為七言以應之。
黔江秋水浸雲霓，獨泛慈航路不迷。猿狖窺齋林葉動，蛟龍聞咒浪花低。
如蓮半偈心常悟，問菊新詩手自攜。常說摩圍似靈鷲，卻將山屐上丹梯。
[頁]卷,冊....[4049]359,11
第313筆
　　　　送景玄師東歸（并引）　劉禹錫
　　廬山僧景玄，袖詩一幅來謁，往往有句。輕而遒，如鶴雛襹褷，未有
　　六翮。而步舒視遠，戛然一唳，乃非泥滓間物。獻詩已，斂祴而辭，
　　且曰：其來也，與故山秋為期。夫丐者，僧事也。今無他請，唯文是
　　求，故賦一篇，以代瓔珞耳。
東林寺裏一沙彌，心愛當時才子詩。山下偶隨流水出，秋來卻赴白雲期。
灘頭躡屐挑沙菜，路上停舟讀古碑。想到舊房拋（一作攜）錫杖，小松應有過簷枝。
[頁]卷,冊....[4049]359,11
第314筆
　　　　漢壽城春望（古荊州刺史治亭，其下有子胥廟，兼楚王故墳。）　劉禹錫
漢壽城邊野草春，荒祠古墓對荊榛。田中牧豎燒芻狗，陌上行人看石麟。
華表半空經霹靂，碑文纔見滿埃塵。不知何日東瀛變，此地還成要路津。
[頁]卷,冊....[4049]359,11
第315筆
　　　　荊門（一作州）道懷古　劉禹錫
南國山川舊帝畿，宋臺梁館尚依稀。馬嘶古道（一作樹）行人歇，麥秀空城野（一作澤）雉飛。
風吹落葉填宮井，火入荒陵（一作墳，一作林。）化寶衣。徒使詞臣庾開府，咸陽終日苦思歸。
[頁]卷,冊....[4050]359,11
第316筆
　　　　朗州竇員外見示與澧州元郎中郡齋贈答長句二篇因以繼和　劉禹錫
鴛鷺差池出建章，綵旗朱戶蔚（一作鬱）相望。新恩共理犬牙地，昨日同含雞舌香。
白芷江邊分驛路，山桃蹊外接甘棠。應憐一罷金閨籍，枉渚逢春（一作相逢）十度傷。
[頁]卷,冊....[4050]359,11
第317筆
　　　　早春對雪奉寄澧州元郎中　劉禹錫
新賜魚書墨未乾，賢人暫出遠人安。朝驅旌旆行時令，夜見星辰憶舊官。
梅蕊覆階鈴閣暖，雪峰當戶戟枝寒。寧知楚客思公子，北望長吟澧有蘭。
[頁]卷,冊....[4050]359,11
第318筆
　　　　竇朗州見示與澧州元郎中早秋贈答（一作作）命同作（一作答）　劉禹錫
鄰境諸侯同舍郎，芷江蘭浦恨無梁。秋風門外旌旗動，曉露庭中橘柚香。
玉簟微涼宜白晝，金笳入暮應清商。騷人昨夜聞鶗鴃（一作啼鳥），不歎流年惜眾芳。
[頁]卷,冊....[4050]359,11
第319筆
　　　　松滋渡（一作洞）望峽中　劉禹錫
渡頭輕雨灑寒梅，雲際溶溶雪水來。夢渚草長迷楚望，夷陵土黑有秦灰。
巴人淚應猿聲落，蜀客船從鳥道回。十二碧峰何處所，永安宮外是（一作有）荒臺。
[頁]卷,冊....[4050]359,11
第320筆
　　　　衢州徐員外使君遺以縞紵兼竹書箱因成一篇用答佳貺（按此郡本自婺州析置，徐（州）自台州遷。）[4050]　劉禹錫
爛柯山下舊仙郎，列宿來添婺女光。遠放歌聲分白紵，知傳家學與青箱。
水朝滄海何時去，蘭在幽林亦自芳。聞說天台有遺愛，人將琪樹比甘棠。
[頁]卷,冊....[4051]359,11
第321筆
　　　　唐秀才贈端州紫石硯以詩答之　劉禹錫
端州石硯人間重，贈我因知正草玄。闕里廟堂空舊物，開方灶下豈天然。
玉蜍吐水霞光靜，綵翰搖風絳錦鮮。此日傭工記名姓，因君數到（一作致）墨池前。
[頁]卷,冊....[4051]359,11
第322筆
　　　　覽董評事思歸之什因以詩贈　劉禹錫
幾年油幕佐征東，卻泛滄浪狎釣童。欹枕醉眠成戲蝶，抱琴閒望送歸鴻。
文儒自襲膠西相，倚伏（一作杖）能齊塞上翁。更說扁舟動鄉思，青菰已熟奈秋風。
[頁]卷,冊....[4051]359,11
第323筆
　　　　謝寺雙檜（揚州法雲寺謝鎮西宅，古檜存焉。）　劉禹錫
雙檜蒼然古貌奇，含煙吐霧鬱參差。晚依禪客當金殿，初對將軍映畫旗。
龍象界中成寶蓋，鴛鴦瓦上出高枝。長明燈是前朝焰，曾照青青年少時。
[頁]卷,冊....[4051]359,11
第324筆
　　　　寄楊（一作韓）八壽州　劉禹錫
風獵紅旗入壽春，滿城歌舞向朱輪。八公山下清淮水，千騎塵中白面人。
桂嶺雨餘多鶴跡，茗園晴望似龍鱗。聖朝方用敢言者，次第應須舊諫臣。
[頁]卷,冊....[4051]359,11
第325筆
　　　　洛中寺北樓見賀監草書題詩　劉禹錫
高樓賀監昔曾登，壁上筆蹤龍虎騰。中國書流尚（一作讓）皇象，北朝文士重徐陵。
偶因獨（一作特）見空驚目，恨[4051]不同時便伏膺。唯恐塵埃轉磨滅，再三珍重囑山僧。
[頁]卷,冊....[4052]359,11
第326筆
　　　　聞韓賓擢第歸覲以詩美之兼賀韓十五曹長時韓牧永州　劉禹錫
零陵香草滿郊坰，丹穴雛飛入翠屏。孝若歸來成（一作呈）畫讚，孟陽別後有山銘。
蘭陔舊地花（一作多）纔結，桂樹新枝色更（一作尚）青。為報儒林丈人道，如今從此鬢星星。
[頁]卷,冊....[4052]359,11
第327筆
　　　　宣上人遠寄和禮部王侍郎放榜後詩因而繼和　劉禹錫
禮闈新榜動長安，九陌人人走馬看。一日聲名遍天下，滿城桃李屬春官。
自吟白雪詮詞賦，指示青雲借羽翰。借問至公誰印可，支郎天（一作大）眼定中觀。
[頁]卷,冊....[4052]359,11
第328筆
　　　　贈東嶽張鍊師　劉禹錫
東嶽真人張鍊師，高情雅淡世間稀。堪為列女書青簡，久事元君住翠微。
金縷機中拋錦字，玉清臺（一作壇）上著霓衣。雲衢不要吹簫伴，只擬乘鸞獨自飛。
[頁]卷,冊....[4052]359,11
第329筆
　　　　秘書崔少監見示墜馬長句因而和之　劉禹錫
鱗臺少〔監〕（諫）舊仙郎，洛水橋邊墜馬傷。塵污腰間青襞綬，風飄掌下紫遊韁。
上車著作應來問，折臂三公定送方。猶賴德全如醉者，不妨吟詠入篇章。
[頁]卷,冊....[4052]359,11
第330筆
　　　　寄楊虢州與之舊姻　劉禹錫
避地江湖知幾春，今來本郡擁朱輪。阮郎無復里中舊，楊僕卻為關外人。
各繫一官難命駕，每懷（一作追）前好易沾巾。玉城山裏多靈藥，擺落功名且養神。
[頁]卷,冊....[4052]359,11
第331筆
　　　　秋日題竇員外崇德里新居（竇時判度支案）　劉禹錫
長愛街西風景閒，到君居處暫（一作便）開顏。清光門外一渠水，秋色牆頭數點山。
疏種碧松通（一作過）月朗，多栽紅藥待春還。莫言堆案無餘地，認得詩人在此間。
[頁]卷,冊....[4053]359,11
第332筆
　　　　蒙恩轉儀曹郎依前充集賢學士舉韓潮州自代因寄七言　劉禹錫
翔鸞闕下謝恩初，通籍由來在石渠。暫入南宮判祥瑞，還歸內殿閱圖書。
故人猶在三江外，同病凡經二紀餘。今日薦君嗟久滯，不惟文體似相如。
[頁]卷,冊....[4053]359,11
第333筆
　　　　途次華州陪錢大夫登城北樓春望因睹李崔令狐三相國唱和之什翰林舊侶繼踵華城山水清高鸞鳳翔集皆忝宿眷遂題此詩　劉禹錫
城樓四望出風塵，見盡關西渭北春。百二山河雄（一作歸）上國，一雙旌旆委名臣。
壁中今日題詩處（一作句），天上同時草詔人。莫怪老郎呈濫吹，宦途雖別舊情親。
[頁]卷,冊....[4053]359,11
第334筆
　　　　始聞秋風　劉禹錫
昔看黃菊與君別，今聽玄蟬我卻回。五夜颼飀枕前覺，一年顏狀鏡中來。
馬思邊草拳毛動，鵰眄青雲睡眼開。天地肅清堪四望，為君扶病上高臺。
[頁]卷,冊....[4053]359,11
第335筆
　　　　洛中初冬拜表有懷上京故人　劉禹錫
鳳樓南面控三條，拜表郎官早渡橋。清洛曉光鋪碧簟，上陽霜葉剪紅綃。
省門簪組初成列，雲路鴛鸞想退朝。寄謝殷懃九天侶，搶榆水擊各逍遙。
[頁]卷,冊....[4053]359,11
第336筆
　　　　尉遲郎中見示自南遷牽復卻至洛城東舊居之作因以和之　劉禹錫
曾遭飛語十年謫，新受恩光萬里還。朝服不妨遊洛浦，郊園依舊看（一作著）嵩山。
竹含天籟清商樂，水繞庭臺碧玉環。留作功成退身地，如今只是暫時閒。
[頁]卷,冊....[4054]359,11
第337筆
　　　　洛中酬福建陳判官見贈　劉禹錫
潦倒聲名擁腫材，一生多故苦邅迴。南宮舊籍遙相管，東洛閒（一作關）門晝未開。
靜對道流論藥石，偶逢詞客與瓊瑰。怪君近日文鋒利，新向延平看劍來。
[頁]卷,冊....[4054]359,11
第338筆
　　　　和蘇十郎中謝病閒居時嚴常侍蕭給事同過訪歎初有二毛之作　劉禹錫
清羸隱几望雲空，左掖鴛鸞到室中。一卷素書消永日，數莖斑髮（一作鬢）對秋風。
菱花照後容雖改，蓍草占來命已通。莫怪人人驚早白，緣君尚是黑頭翁。
[頁]卷,冊....[4054]359,11
第339筆
　　　　酬淮南廖參謀秋夕見過之作（林公昔為揚州從事參謀，從釋子反初服。）　劉禹錫
揚州從事夜相尋，無限新詩月下吟。初服已驚（一作經）玄髮長，高情猶向碧（一作白）雲深。
語餘時舉一杯酒，坐久方聞四（一作數）處砧。不逐繁華訪閒散，知君擺落俗人心。
[頁]卷,冊....[4054]359,11
第340筆
　　　　題王郎中宣義里新居　劉禹錫
愛君新買街西宅，客到如遊鄠杜間。雨後退朝貪種樹，申時出省趁看山。
門前巷陌三條近，牆內池亭萬境閒。見擬移居作鄰里，不論時節請開關。
[頁]卷,冊....[4054]359,11
第341筆
　　　　酬郎州崔員外與任十四兄侍御同過鄙人舊居見懷之什時守吳郡[4054]　劉禹錫
昔日居鄰招屈亭，楓林橘樹鷓鴣聲。一辭御苑青門去，十見蠻江白芷生。
自此曾沾宣室召，如今又守闔閭城。何人萬里能相憶，同舍仙郎與外兄。（任侍御，余外兄，崔員外，南宮同官。）
[頁]卷,冊....[4055]359,11
第342筆
　　　　劉駙馬水亭避暑　劉禹錫
千竿竹翠數蓮紅，水閣虛涼玉簟空。琥珀琖紅（一作烘）疑漏（一作瀉）酒，水晶簾瑩（一作密）更通風。
賜冰滿沈朱實，法饌盈盤覆碧籠。盡日逍遙避（一作卻）煩暑，再三珍重主人翁。
[頁]卷,冊....[4055]359,11
第343筆
　　　　述舊賀遷寄陝虢常侍（南宮、左輔，兩處交代。）　劉禹錫
南宮幸襲芝蘭後，左輔曾交印綬來。多病未離清洛苑，新恩已歷望仙臺。
關頭古塞桃林靜，城下長河竹箭回。聞說隨車有零雨，此時偏動子荊才。
[頁]卷,冊....[4055]359,11
第344筆
　　　　江陵嚴司空見示與成都武相公唱和因命同作　劉禹錫
南荊西蜀大行臺，幕府旌門相對開。名重三司平水土，威雄八陣役風雷。
彩雲朝望青城起，錦浪秋經白帝來。不是郢中清唱發，誰當丞相掞天才。
[頁]卷,冊....[4055]359,11
第345筆
　　　　廟庭偃松詩（并序）　劉禹錫
　　侍中後閣前有小松，不待年（一作特立）而偃。丞相晉公為賦詩，美
　　其猶龍蛇。然植于高檐喬木間，上嵌旁軋，盤蹙傾亞，似不得天和者
　　。公以遂物性為意，乃加憐焉，命畚土以壯其趾，使無欹。索綯以牽
　　其幹，使不仆。盥漱之餘以潤之，顧眄之輝以照之。發於仁心，感召
　　和氣，無復夭閼。坐能敷舒，曏之跧蹙，化為奇古，故雖袤丈而有偃
　　號焉。予嘗詣閣白事，公為道所以，且示以詩。竊感喜木之逢時，斐
　　然成詠。[4055]
勢軋枝偏根已危，高情一見與扶持。忽從憔悴有生意，卻為離披無俗姿。
影入巖廊行樂處，韻含天籟宿齋時。謝公莫道東山去，待取（一作時取）陰成滿鳳池。
[頁]卷,冊....[4056]359,11
第346筆
　　　　贈致仕滕庶子先輩（時及第人中最老）　劉禹錫
朝服歸來晝錦榮，登科記上更無兄（一作名）。壽觴每使（一作許）曾孫獻，勝境長攜眾妓行。
〔矍〕（钁）鑠據鞍時（一作能）騁健，殷勤把酒尚多情。凌寒卻向山陰去，衣繡郎君雪裏行。（一作迎。時令子為御史，主務在越中。）
[頁]卷,冊....[4056]359,11
第347筆
　　　　哭呂衡州時予方謫居　劉禹錫
一夜霜風凋玉芝，蒼生望絕士林悲。空懷濟世安人略，不見男婚女嫁時。
遺草一函歸太史，旅（一作孤）墳三尺近要離。朔方徙歲行當滿（一作晚），欲為君刊第二碑。
[頁]卷,冊....[4056]359,11
第348筆
　　　　夔州竇員外使君見示悼妓詩顧余嘗識之（一作而）因命同作　劉禹錫
前年曾見兩鬟時，今日驚吟悼妓詩。鳳管學成知有籍，龍媒欲換歎無期。
空廊月照常行地，後院花開舊折枝。寂寞魚山青草裏，何人更立智瓊祠。
[頁]卷,冊....[4056]359,11
第349筆
　　　　竇夔州見寄寒食日憶故姬小紅吹笙因和之　劉禹錫
鸞聲窈眇管參差，清韻初調眾樂隨。幽院妝成花下弄，高樓月好夜深吹。
忽驚暮雨（一作槿）飄零盡，唯有朝雲夢想期。聞道今年寒食日，東山舊路獨行遲。
[頁]卷,冊....[4056]359,11
第350筆
　　　　哭龐京兆（少年有俊氣，常擢制科之首。）　劉禹錫
俊骨英才氣褎然，策名飛步冠群賢。逢時已自致高位，得疾（一作病）還因倚少年。
天上別歸京兆府，人間空[4056]數（一作歎）茂陵阡。今朝繐帳哭君處，前日見鋪歌舞筵。
[頁]卷,冊....[4057]359,11
第351筆
　　　　送李庚先輩赴選　劉禹錫
一家何啻十朱輪，諸父雙飛秉大鈞。曾脫素衣參幕客，卻為精舍讀書人。
離筵雒水侵杯色，征路函關向晚塵。今日山公舊賓主（一作居賓主話），知君不負帝城春。
[頁]卷,冊....[4057]359,11
第352筆
　　　　陽山廟觀賽神（梁松南征至此，遂為其神，在朗州。）　劉禹錫
漢家都尉舊征蠻，血食如今配此山。曲蓋幽深蒼檜下，洞簫愁絕（一作吹絕）翠屏間。
荊巫脈脈傳神語，野老娑娑（一作婆娑）起醉顏。日落風生廟門外，幾人連蹋竹歌還。
[頁]卷,冊....[4057]359,11
第353筆
　　　　送僧元暠東遊（并序）　劉禹錫
　　予策名二十年，百慮而無一得，然後知世所謂道。無非畏途，唯出世
　　間法可盡心耳。繇是在席硯（一作觀）者，多旁行四句之書。備將迎
　　者，皆赤髭白足之侶，深入智地，靜通還源。客塵觀盡，妙氣來宅。
　　內視胸中，猶煎鍊然。開士元暠，姓陶氏，本丹陽名家，世有人爵。
　　不藉其資，於毘尼禪那，極細密之義。於初中後日，習總持之門，妙
　　音奮迅，願力昭答。雅聞予事佛而佞，亟來相從，或問師隳形之自。
　　對曰：小失怙恃，推棘心以求上乘。積四十年有贏，老將至而不懈，
　　始悲浚迫之肖冽。今痛防墓之未遷，塗莫備，薪火恐滅，諸相皆離
　　，此心長懸。雖萬姓歸佛，盡為釋種。如河入海，無復水名。然具一
　　切智者，豈惟遺百行。求無量義者，寧容斷聞思。今聞南諸侯雅多大
　　士，思扣以苦調，而希其末光，無容至前。有足悲者，予聞是說已，
　　力不足而悲有餘。因為詩以送之，庶乎踐霜露者聽（一作聆）之有惻
　　。
寶書翻譯學初成，振錫如飛白足輕。彭澤因家凡幾世，靈山預會是前生。
傳燈已悟無為理，濡露猶懷罔[4057]極情。從此多逢大居士，何人不願解珠瓔。
[頁]卷,冊....[4058]359,11
第354筆
　　　　贈日本僧智藏　劉禹錫
浮杯萬里過滄溟，遍禮名山適性靈（一作舊扃）。深夜降龍潭水黑，新秋放鶴野田青。
身無彼我那懷土，心會真如不讀經。為問中華學道者，幾人雄猛得寧馨。
[頁]卷,冊....[4058]359,11
第355筆
　　　　送元簡上人適越　劉禹錫
孤雲出岫本無依，勝境（一作景）名山即是歸。久向吳門遊好寺，還思越水洗塵機。
浙江濤驚獅子吼，稽嶺峰疑靈鷲飛。更入天台石橋去（一作路），垂珠璀璨拂三衣。
[頁]卷,冊....[4058]359,11
第356筆
　　　　送宗密上人歸南山草堂寺因謁（一作詣）河南尹白侍郎　劉禹錫
宿習修來得慧根，多聞第一卻忘言。自從七祖傳心印，不要三乘入便門。
東泛滄江（一作浪）尋古跡，西歸紫閣出塵喧。河南白尹大檀越，好把真經相對翻。
[頁]卷,冊....[4058]359,11
第357筆
　　　　西塞山懷古　劉禹錫
西晉（一作王濬）樓船下益州，金陵王氣黯（一作漠）然收。千尋鐵鎖沈江底，一片降幡出石頭。
人世幾回傷往事，（一作荒苑至生今茂草。）山形依舊枕江（一作寒）流。今逢（一作從今）四海為家日，故壘蕭蕭蘆荻秋。（一作而今四海歸皇化，兩岸蕭蕭蘆荻秋。）
[頁]卷,冊....[4058]359,11
第358筆
　　　　廣宣上人寄在蜀與韋令公唱和詩卷因以令公手扎答詩示之　劉禹錫
碧雲佳句久傳芳，曾向成都住草堂。振錫常過長者宅，披衣（一作文）猶帶令公香。
一時風景添詩思，八部人[4058]天入道場。若許相期同結社，吾家本自有柴桑。
[頁]卷,冊....[4059]359,11
第359筆
　　　　白舍人自杭州寄新詩有柳色春藏蘇小家之句因而戲酬兼寄浙東元相公　劉禹錫
錢塘山水有奇聲，暫謫仙官領百城。女妓還聞名小小，使君誰許喚卿卿。
鼇驚震海風雷起，蜃鬥噓天樓閣成。莫道騷人在三楚，文星今向斗牛明。
[頁]卷,冊....[4060]360,11
第360筆
　　　　春日書懷寄東洛白二十二楊八二庶子　劉禹錫
曾向空門學坐禪，如今萬事盡忘筌。眼前名利同春夢，醉裏風情敵少年。
野草芳菲紅錦地，遊絲撩亂碧羅天。心知洛下閒才子，不作詩魔即酒（一作醉）顛。
[頁]卷,冊....[4060]360,11
第361筆
　　　　白舍人見酬拙詩因以寄謝　劉禹錫
雖陪三品散班中，資歷從來事不同。名姓也曾鐫石柱，詩篇未得上屏風。
甘陵舊黨凋零盡，魏闕新知禮數崇。煙水五湖如有伴，猶應堪作釣魚翁。
[頁]卷,冊....[4060]360,11
第362筆
　　　　白舍人曹長寄新詩有遊宴之盛因以戲酬　劉禹錫
蘇州刺史例能詩，西掖今來替左司。二八城門開道路，五千兵馬引旌旗。
水通山寺笙歌去，騎過虹橋劍戟隨。若共吳王鬥百草，不如應（一作知惟）是欠西施。
[頁]卷,冊....[4060]360,11
第363筆
　　　　蘇州白舍人寄新詩有歎早白無兒之句因以贈之　劉禹錫
莫嗟華髮與無兒，卻是人間（一作生）久遠期。雪裏高山頭白早，海中仙果子生遲。
于公必有高門慶，謝守何煩曉鏡悲。幸免如新分非淺，祝君長詠夢熊詩。（高山本高，于門使之高，二義故殊，古之詩流曉此。）
[頁]卷,冊....[4061]360,11
第364筆
　　　　酬樂天揚州初逢席上見贈　劉禹錫
巴山楚水淒涼地，二十三年棄置身。懷舊空吟聞笛賦，到鄉翻似爛柯人。
沈舟側畔千帆過，病樹前頭萬木春。今日聽君歌一曲，暫憑杯酒長精神。
[頁]卷,冊....[4061]360,11
第365筆
　　　　罷郡歸洛途次山陽留辭郭中丞使君　劉禹錫
自到山陽不許辭，高齋日夜有佳期。管弦正合看書院，語笑方酣各詠詩。
銀漢雪晴褰翠幕，清淮月影落金卮。洛陽歸客明朝去，容趁城東花發時。
[頁]卷,冊....[4061]360,11
第366筆
　　　　楚州開元寺北院枸杞臨井繁茂可觀群賢賦詩因以繼和　劉禹錫
僧房藥樹依寒井，井有香泉樹有靈。翠黛葉生籠石甃，殷紅子熟照銅瓶。
枝繁本是仙人杖，根老新成瑞犬形。上品功能甘露味，還知一勺可延齡。
[頁]卷,冊....[4061]360,11
第367筆
　　　　和樂天鸚鵡　劉禹錫
養來鸚鵡觜初紅，宜在朱樓繡戶中。頻學喚人緣性慧，偏能識主為情通。
斂毛睡足難銷日，嚲翅愁時願見風。誰遣聰明好顏色，事須安置入深籠。
[頁]卷,冊....[4061]360,11
第368筆
　　　　洛中逢白監同話遊梁之樂因寄宣武令狐相公[4061]　劉禹錫
曾經謝病各遊梁，今日相逢憶孝王。少有一身兼將相，更能四面占文章。
開顏坐上催飛盞，迴首庭中看舞槍。借問風前兼月下，不知何客對胡床。
[頁]卷,冊....[4062]360,11
第369筆
　　　　河南王少尹宅燕張常侍白舍人兼呈盧郎中李員外二副使　劉禹錫
將星夜落使星來，三省清臣到外臺。事重各銜天子詔，禮成同把故人盃。
捲簾松竹雪初霽，滿院池塘春欲回。第一林亭迎好客，殷勤莫惜玉山頹。
[頁]卷,冊....[4062]360,11
第370筆
　　　　和宣武令狐相公郡齋對新竹　劉禹錫
新竹翛翛韻曉風，隔窗依砌尚蒙籠。數間素壁初開後，一段清光入坐中。
欹枕閒看知自適，含毫朗詠與誰同。此君若欲長相見，政事堂東有舊叢。
[頁]卷,冊....[4062]360,11
第371筆
　　　　和樂天送鶴上裴相公別鶴之作　劉禹錫
昨日看成送鶴詩，高籠提出白雲司。朱門乍入應迷路，玉樹容棲莫揀枝。
雙舞庭中花落處，數聲池上月明時。三山碧海不歸去，且向人間呈羽儀。
[頁]卷,冊....[4062]360,11
第372筆
　　　　闕下待傳點呈諸同舍　劉禹錫
禁漏晨鐘聲欲絕，旌旗組綬影相交。殿含佳氣當龍首，閣倚晴天見鳳巢。
山色蔥籠丹檻外，霞光泛灩翠松梢。多慚再入金門籍，不敢為文學解嘲。
[頁]卷,冊....[4062]360,11
第373筆
　　　　和樂天以鏡換酒　劉禹錫
把取菱花百鍊鏡，換他竹葉十旬杯。嚬眉厭老終難去，蘸甲須歡便到來。
妍醜太分迷忌諱，松喬俱傲絕[4062]嫌猜。校量功力相千萬，好去從空白玉臺。
[頁]卷,冊....[4063]360,11
第374筆
　　　　同樂天送河南馮尹學士　劉禹錫
可憐五（一作玉）馬風流地，暫掇金貂侍從才。閣上掩書劉向去，門前修刺孔融來。（馮自館閣出為河南尹。）
崤陵路靜寒無雨，洛水橋長晝起雷。共（一作卻）羨府中棠棣好，先於城外百花開。（時公伯仲四人並以顯官雒，士宗榮之。）
[頁]卷,冊....[4063]360,11
第375筆
　　　　同白二十二贈王山人　劉禹錫
愛名之世忘名客，多事之時無事身。古老相傳見來久，歲年雖變貌常新。
飛章上達三清路，受籙平交五嶽神。笑聽鼕鼕朝暮鼓，只能催得市朝人。
[頁]卷,冊....[4063]360,11
第376筆
　　　　題集賢閣　劉禹錫
鳳池西畔圖書府，玉樹玲瓏景氣閒。長聽餘風送天樂，時登高閣望人寰。
青山雲繞欄干外，紫殿香來步武間。曾是先賢翔集地，每看壁記一慚顏。
[頁]卷,冊....[4063]360,11
第377筆
　　　　和令狐相公初歸京國賦詩言懷　劉禹錫
凌雲羽翮掞天才，揚（一作敭）歷中樞與外臺。相印昔辭東閣去，將星還拱北辰來。
殿庭捧日彯纓入，閣道看山曳履回。口不言功心自適，吟詩釀酒待花開。
[頁]卷,冊....[4063]360,11
第378筆
　　　　和樂天南園試小樂　劉禹錫
閒步南園煙雨晴，遙聞絲竹出牆聲。欲拋丹筆三川去，先教清商一部成。
花木手栽偏有興，歌詞自作別生情。多才遇景皆能詠，當日人傳滿鳳城。
[頁]卷,冊....[4063]360,11
第379筆
　　　　答樂天戲贈　劉禹錫
才子聲名白侍郎，風流雖老尚難當。詩情逸似陶彭澤，齋日多如周太常。
矻矻將心求淨法，時時偷眼看春光。知君技癢思歡讌，欲倩天魔破道場。
[頁]卷,冊....[4064]360,11
第380筆
　　　　同樂天送令狐相公赴東都留守（自戶部尚書拜）　劉禹錫
尚書劍履出明光，居守旌旗赴洛陽。世上功名兼將相，人間聲價是文章。
衙門曉闢分天仗，賓幕初開辟省郎。從發坡頭向東望，春風處處有甘棠。（自華〔陝〕（陵）至河南，皆故林也。）
[頁]卷,冊....[4064]360,11
第381筆
　　　　刑部白侍郎謝病長告改賓客分司以詩贈別　劉禹錫
鼎食華軒到眼前，拂衣高謝豈徒然。九霄路上辭朝客，四皓叢中作少年。
他日臥龍終得雨，今朝放鶴且沖天。洛陽舊有衡茆在，亦擬抽身伴地仙。
[頁]卷,冊....[4064]360,11
第382筆
　　　　和留守令狐相公答白賓客　劉禹錫
麥隴（一作蛟龍）和風吹樹枝，商山逸客出關時。身無拘束起長晚，路足交親行自遲。
官拂象筵終日待，私將雞黍幾人期。君來不用飛書報，萬戶先從紙貴知。
[頁]卷,冊....[4064]360,11
第383筆
　　　　酬鄆州令狐相公官舍言懷見寄兼呈樂天　劉禹錫
詞人各在一涯居，聲味雖同跡自疏。佳句傳因多好事，尺題稀為不便書。
已通戎略逢黃石，仍占星文耀碧虛。聞說朝天在來歲，霸陵春色待行車。
[頁]卷,冊....[4064]360,11
第384筆
　　　　吟白樂天哭崔兒二篇愴然寄贈[4064]　劉禹錫
吟君苦調我霑纓，能使無情盡有情。四望車中心未釋，千秋亭下賦初成。
庭梧已有棲雛處，池鶴今無子和聲。從此期君比瓊樹，一枝吹折一枝生。
[頁]卷,冊....[4065]360,11
第385筆
　　　　答樂天所寄詠懷且釋其枯樹之歎　劉禹錫
衙前有樂饌常精，宅內連池酒任傾。自是官高無狎客，不論年長少歡情。
驪龍頷被探珠去，老蚌胚還應月生。莫羨三春桃與李，桂花成實向秋榮。
[頁]卷,冊....[4065]360,11
第386筆
　　　　赴蘇州酬別樂天　劉禹錫
吳郡魚書下紫宸，長安廄吏送朱輪。二南風化承遺愛，八詠聲名躡後塵。
梁氏夫妻為寄客，陸家兄弟是州民。江城春日追遊處，共憶東歸舊主人。
[頁]卷,冊....[4065]360,11
第387筆
　　　　福先寺雪中酬別樂天　劉禹錫
龍門賓客會龍宮，東去旌旗駐上東。二八笙歌雲幕下，三千世界雪花中。
離堂未暗排紅燭，別曲含淒颺晚風。才子從今一分散，便將詩詠向吳儂。
[頁]卷,冊....[4065]360,11
第388筆
　　　　和樂天耳順吟兼寄敦詩　劉禹錫
吟君新什慰蹉跎，屈指同登耳順科。鄧禹功成三紀事，孔融書就八年多。
已經將相誰能爾，拋卻丞郎爭奈何。獨恨長洲數千里，且隨魚鳥泛煙波。
[頁]卷,冊....[4065]360,11
第389筆
　　　　和白侍郎送令狐相公鎮太原　劉禹錫
十萬天兵貂錦衣，晉城風日斗生輝。行臺僕射深恩重，從事中郎舊路歸。
疊鼓蹙成汾水浪，閃旗驚斷塞[4065]鴻飛。邊庭自此無烽火，擁節還來坐紫微。
[頁]卷,冊....[4066]360,11
第390筆
　　　　酬樂天見寄　劉禹錫
元君後輩先零落，崔相同年不少留。華屋坐來能幾日，夜臺歸去便千秋。
背時猶自居三品，（三川吳郎品同。）得老終須卜一丘。（投老之日，願與樂天為鄰。）若使吾徒還早達，亦應簫鼓入松楸。
[頁]卷,冊....[4066]360,11
第391筆
　　　　樂天寄重和晚達冬青一篇因成再答　劉禹錫
風雲變化饒年少，光景蹉跎屬老夫。秋隼得時凌汗漫，寒龜飲氣受泥塗。
東隅有失誰能免，北叟之言豈便無。振臂猶堪呼一擲，爭知掌下不成盧。
[頁]卷,冊....[4066]360,11
第392筆
　　　　河南白尹有喜崔賓客歸洛兼見懷長句因而繼和　劉禹錫
幾年侍從作名臣，卻向青雲索得身。朝士忽為方外士，主人仍是眼中人。
雙鸞遊處天京好，五馬行時海嶠春。遙羨光陰不虛擲，肯令絲竹暫生塵。
[頁]卷,冊....[4066]360,11
第393筆
　　　　和楊師皋給事傷小姬英英　劉禹錫
見學胡琴見藝成，今朝追想幾傷情。撚弦花下呈新曲，放撥燈前謝改名。
但是好花皆易落，從來尤物不長生。鸞臺夜直衣衾冷，雲雨無因入禁城。
[頁]卷,冊....[4066]360,11
第394筆
　　　　和樂天洛下醉吟寄太原令狐相公兼見懷長句　劉禹錫
舊相臨戎非稱意，詞人作尹本多情。從容自使邊塵靜，談笑不聞桴鼓聲。
章句新添塞下曲，風流舊占洛陽城。昨來亦有吳趨詠，惟寄東都與北京。
[頁]卷,冊....[4066]360,11
第395筆
　　　　郡齋書懷寄江南白尹兼簡分司崔賓客　劉禹錫
謾讀圖書三十車，年年為郡老天涯。一生不得文章力，百口空為飽煖家。
綺季衣冠稱鬢面，吳公政事副詞華。還思謝病吟歸去，同醉城東桃李花。
[頁]卷,冊....[4067]360,11
第396筆
　　　　題于家公主舊宅　劉禹錫
樹繞荒臺葉滿池，簫聲一絕草蟲悲。鄰家猶學宮人髻，園客爭偷御果枝。
馬埒蓬蒿藏狡兔，鳳樓煙雨嘯愁鴟。何郎獨在無恩澤，不似當初傅粉時。
[頁]卷,冊....[4067]360,11
第397筆
　　　　酬樂天見貽賀金紫之什　劉禹錫
久學文章含白鳳，卻因政事賜金魚。郡人未識聞謠詠，天子知名與詔書。
珍重賀詩呈錦繡，願言歸計並園廬。舊來詞客多無位，金紫同遊誰得如。
[頁]卷,冊....[4067]360,11
第398筆
　　　　樂天見示傷微之敦詩晦叔三君子皆有深分因成是詩以寄　劉禹錫
吟君歎逝雙絕句，使我傷懷奏短歌。世上空驚故人少，集中惟覺祭文多。
芳林新葉催陳葉，流水前波讓後波。萬古到今同此恨，聞琴淚盡欲如何。
[頁]卷,冊....[4067]360,11
第399筆
　　　　和樂天柘枝　劉禹錫
柘枝本出楚王家，玉面添嬌舞態奢。鬆（一作鬒）鬢改梳鸞鳳髻，新衫別識鬥雞紗。
鼓催殘拍腰身軟，汗透羅衣雨點花。畫筵曲罷辭歸去（一作畫席曲殘亂別去），便隨王母上煙霞。
[頁]卷,冊....[4067]360,11
第400筆
　　　　和樂天題真娘墓[4067]　劉禹錫
薝蔔林中黃土堆，羅襦繡黛已成灰。芳魂雖死人不怕，蔓草逢春花自開。
幡蓋向風疑舞袖，鏡燈臨曉似妝臺。吳王嬌女墳相近，一片行雲應往來。
[頁]卷,冊....[4068]360,11
第401筆
　　　　客有話汴州新政書事寄令狐相公　劉禹錫
天下咽喉今大寧，軍城喜氣徹青冥。庭前劍戟朝迎日，筆底文章夜應星。
三省壁中題姓字，萬人頭上見儀形。汴州忽復承平事，正月看燈戶不扃。
[頁]卷,冊....[4068]360,11
第402筆
　　　　令狐相公見示河中楊少尹贈答兼命繼之　劉禹錫
兩首新詩百字餘，朱弦玉磬韻難如。漢家丞相重徵後，梁苑仁風一變初。
四面諸侯瞻節制，八方通貨溢河渠。自從卻（一作）縠為元帥，大將歸來盡把書。
[頁]卷,冊....[4068]360,11
第403筆
　　　　和令狐相公送趙常盈鍊師與中貴人同拜嶽及天台投龍畢卻赴京　劉禹錫
銀璫謁者引蜺旌，霞帔仙官到赤城。白鶴迎來天樂動，金龍擲下海神驚。
元君伏奏歸中禁，武帝親齋禮上清。何事夷門請詩送，梁王文字上聲名。
[頁]卷,冊....[4068]360,11
第404筆
　　　　酬令狐相公贈別　劉禹錫
越聲長苦有誰聞，老向湘山與楚雲。海嶠新辭永嘉守，夷門重見信陵君。
田園松菊今迷路，霄漢鴛鴻久絕群。幸遇甘泉尚詞賦，不知何客薦雄文。
[頁]卷,冊....[4068]360,11
第405筆
　　　　酬令狐相公寄賀遷拜之什　劉禹錫
邅迴二紀重為郎，洛下遙分列宿光。不見當關呼早起，曾無侍史與焚香。
三花秀色通春幌，十字清波遶[4068]宅牆。白髮青衫誰比數，相憐只是有梁王。（相公昔以大僚分司，故有同病相憐之句。）
[頁]卷,冊....[4069]360,11
第406筆
　　　　夏日寄宣武令狐相公　劉禹錫
長憶梁王逸興多，西園花盡興如何。近來溽暑侵亭館，應覺清談勝綺羅。
境入篇章高韻發，風穿號令眾心和。承明欲謁先相報，願拂朝衣逐曉珂。
[頁]卷,冊....[4069]360,11
第407筆
　　　　酬令狐留守巡內至集賢院見寄　劉禹錫
仙院文房隔舊宮，當時盛事盡成空。墨池半在頹垣下，書帶猶生蔓草中。
巡內因經九重苑，裁詩又繼二南風。為兄手寫殷勤句，遍歷三台各一通。
[頁]卷,冊....[4069]360,11
第408筆
　　　　和令狐相公言懷寄河中楊少尹　劉禹錫
章句慚非第一流，世間才子昔陪遊。吳宮已歎芙蓉死，（張司業詩云：吳宮四面秋江水，天清露白芙蓉死。）邊月空悲蘆管秋。（李白書。）
任向洛陽稱傲吏，（分司白賓客。）苦教河上領諸侯。（天平相公。）石渠甘對圖書老，關外楊公安穩不。
[頁]卷,冊....[4069]360,11
第409筆
　　　　令狐相公自天平移鎮太原以詩申賀（相公昔為并州從事）　劉禹錫
北都留守將天兵，出入香（一作天）街宿禁扃。鼙鼓夜聞驚朔雁，旌旗曉動拂參星。
孔璋舊檄家家有，叔度新歌處處聽。夷落遙知真漢相，爭來屈膝看儀刑。
[頁]卷,冊....[4069]360,11
第410筆
　　　　重酬前寄　劉禹錫
邊烽寂寂盡收兵，宮樹蒼蒼靜掩扃。戎羯歸心如內地，天狼無角比凡星。
新成麗句開緘後，便入清歌滿坐聽。吳苑晉祠遙望處，可憐南北太（一作大）相形。
[頁]卷,冊....[4069]360,11
第411筆
　　　　令狐相公自太原累示新詩因以酬寄　劉禹錫
飛蓬卷盡塞雲寒，戰馬閒嘶漢地寬。萬里胡天無警急，一籠烽火報平安。
燈前妓樂留賓宴，雪後山河出獵看。珍重新詩遠相寄，風情不似四登壇。
[頁]卷,冊....[4070]360,11
第412筆
　　　　酬令狐相公使宅別齋初栽桂樹見懷之作　劉禹錫
清淮南岸家山樹，黑水東邊第一栽。影近書梁迎曉日，香隨綠酒入金杯。
根留本土依江潤，葉起寒稜映月開。早晚陰城比梧竹，九霄還放綵雛（一作鵬）來。
[頁]卷,冊....[4070]360,11
第413筆
　　　　酬令狐相公見寄　劉禹錫
才兼文武播雄名，遺愛芳塵滿洛城。身在行臺為僕射，書來用里訪先生。
閒遊占得嵩山色，醉臥高聽洛水聲。千里相思難命駕，七言詩裏寄深情。
[頁]卷,冊....[4070]360,11
第414筆
　　　　郡內書情獻裴侍中留守　劉禹錫
功成頻獻乞身章，擺落襄陽鎮洛陽。萬乘旌旗分一半，八方風雨會中央。
兵符今奉黃公略，書殿曾隨翠鳳翔。心寄華亭一雙鶴，日陪高步繞池塘。
[頁]卷,冊....[4070]360,11
第415筆
　　　　酬樂天衫酒見寄　劉禹錫
酒法眾傳吳米好，舞衣偏尚越羅輕。動搖浮蟻香濃甚，裝束輕鴻意態生。
閱曲定知能自適，舉杯應歎不同傾。終朝相憶終年別，對景臨風無限情。
[頁]卷,冊....[4070]360,11
第416筆
　　　　自左馮歸洛下酬樂天兼呈斐令公[4070]　劉禹錫
新恩通籍在龍樓，分務神都近舊丘。自有園公紫芝侶，（時賓行四人盡在洛中。）仍追少傅赤松遊。
華林霜葉紅霞晚，伊水晴光碧玉秋。更接東山文酒會，始知江左未風流。（王儉云：左風流宰相，唯有謝安。）
[頁]卷,冊....[4070]360,11
第417筆
　　　　秋齋獨坐寄樂天兼呈吳方之大夫　劉禹錫
空齋寂寂不生塵，藥物方書繞病身。纖草數莖勝靜地，幽禽忽至似佳賓。
世間憂喜雖無定，釋氏銷磨盡有因。同向洛陽閒度日，莫教風景屬他人。
[頁]卷,冊....[4071]360,11
第418筆
　　　　和樂天齋戒月滿夜對道場偶懷詠　劉禹錫
常修清淨去繁華，人識王城長者家。案上香煙鋪貝葉，佛前燈焰透蓮花。
持齋已滿招閒客，理曲先聞命小娃。明日若過方丈室，還應問為法來邪。
[頁]卷,冊....[4071]360,11
第419筆
　　　　吳方之見示獨酌小醉首篇樂天續有酬答皆含戲謔極至風流兩篇之中並蒙見屬輒呈濫吹益美來章　劉禹錫
閒門共寂任張羅，靜室同虛養太和。塵世歡娛開意少，醉鄉風景獨遊多。
散金疏傅尋常樂，枕麴劉生取次歌，計會雪中爭挈榼，鹿裘鶴氅遞相過。
[頁]卷,冊....[4071]360,11
第420筆
　　　　酬樂天齋滿日裴令公置宴席上戲贈　劉禹錫
一月道場齋戒滿，今朝華幄管弦迎。銜杯本自多狂態，事佛無妨有佞名。
酒力半酣愁已散，文鋒未鈍老猶爭。平陽不獨容賓醉，聽取喧呼吏舍聲。
[頁]卷,冊....[4071]360,11
第421筆
　　　　酬樂天偶題酒甕見寄[4071]　劉禹錫
從（一作是）君勇斷拋名後，世路榮枯見幾回。門外紅塵人自走，甕頭清酒我初開。
三冬學任胸中有，萬戶侯須骨上來。何幸相招同醉處，洛陽城裏好池臺。
[頁]卷,冊....[4072]360,11
第422筆
　　　　酬樂天請裴令公開春加宴　劉禹錫
高名大位能兼有，恣意遨遊是特恩。二室煙霞成步障，三川風物是家園。
晨窺苑樹韶光動，晚度河橋春思繁。弦管常調客常滿，舊逢花處即開樽。
[頁]卷,冊....[4072]360,11
第423筆
　　　　樂天示過敦詩舊宅有感一篇吟之泫然追想昔事因成繼和以寄苦懷　劉禹錫
淒涼同到故人居，門枕寒流古木疏。向秀心中嗟棟宇，蕭何身後散圖書。
本營歸計非無意，唯算生涯尚有餘。忽憶前言更惆悵，丁寧相約速懸車。（敦詩與予及樂天三人同甲子，平生相約同休洛中。）
[頁]卷,冊....[4072]360,11
第424筆
　　　　寄和東川楊尚書慕巢兼寄西川繼之二公近從弟兄情分偏睦早忝遊舊因成是詩　劉禹錫
太華蓮峰降嶽靈，兩川棠樹接郊坰。政同兄弟人人樂，曲奏塤篪處處聽。
楊葉百穿榮會府，芝泥五色耀天庭。各拋筆硯誇旄鉞，莫遣文星讓將星。
[頁]卷,冊....[4072]360,11
第425筆
　　　　和樂天洛下雪中宴集寄汴州李尚書　劉禹錫
洛城無事足杯盤，風雪相和歲欲闌。樹上因依見寒鳥，坐中收拾盡閒官。
笙歌要請頻何爽，笑語忘機拙更歡。遙想兔園今日會，瓊林滿眼映旂竿。
[頁]卷,冊....[4072]360,11
第426筆
　　　　和牛相公遊南莊醉後寓言戲贈樂天兼見示[4072]　劉禹錫
城外園林初夏天，就中野趣在西偏。薔薇亂發多臨水，鸂鶒雙遊不避船。
水底遠山雲似雪，橋邊平岸草如煙。白家唯有杯觴興，欲把頭盤打少年。
[頁]卷,冊....[4073]360,11
第427筆
　　　　樂天以愚相訪沽酒至歡因成七言聊以奉答　劉禹錫
少年曾醉酒旗下，同輩黃衣頷亦黃。蹴踏青雲尋入仕，蕭條白髮且飛觴。
令徵古事歡生雅，客喚閒人興任狂。猶勝獨居荒草院，蟬聲聽盡到寒螿。
[頁]卷,冊....[4073]360,11
第428筆
　　　　和思黯憶南莊見示　劉禹錫
丞相新家伊水頭，智囊心匠日增修。化成池沼無痕跡，奔走清波不自由。
臺上看山徐舉酒，潭中見月慢回舟。從來天下推尤物，合屬人間第一流。
[頁]卷,冊....[4074]361,11
第429筆
　　　　酬思黯見示小飲四韻　劉禹錫
拋卻人間第一官，俗情驚怪我方安。兵府相印無心戀，洛水嵩雲恣（一作著）意看。
三足鼎中知味久，百尋竿上擲身難。追呼故舊連宵飲，直到天明興未闌。
[頁]卷,冊....[4074]361,11
第430筆
　　　　和僕射牛相公春日閒坐見懷　劉禹錫
官曹崇重難頻入，第宅清閒且獨行。階蟻相逢如偶語，園蜂速去恐違程。
人於紅藥惟看色，鶯到垂楊不惜聲。東洛池臺怨拋擲，移文非久會應成。（違一作遲，惟看色一作偏憐色。）
[頁]卷,冊....[4074]361,11
第431筆
　　　　酬元九侍御贈璧竹鞭長句　劉禹錫
碧玉孤根生在林，美人相贈比雙金。初開郢客緘封後，想見巴山冰雪深。
多節本懷端直性，露青猶有歲寒心。何時策馬同歸去，關樹扶疏敲鐙吟。
[頁]卷,冊....[4074]361,11
第432筆
　　　　酬竇員外使君寒食日途次松滋渡先寄示四韻　劉禹錫
楚鄉寒食橘花時，野渡臨風駐綵旗。草色連雲人去住，水紋如縠燕差池。
朱輪尚憶群飛雉，青綬初縣左顧龜。非是湓城舊司馬，水曹何事與新詩。（時自水部郎出牧。）
[頁]卷,冊....[4075]361,11
第433筆
　　　　寄楊八拾遺（時出為國子主簿，分司東都，韓十八員外亦轉國子博士，同在洛陽。）　劉禹錫
聞君前日獨庭爭，漢帝偏知白馬生。忽領簿書遊太學，寧勞侍從厭承明。
洛陽本自宜才子，海內而今有直聲。為謝同僚老博士，范雲來歲即公卿。
[頁]卷,冊....[4075]361,11
第434筆
　　　　酬竇員外郡齋宴客偶命柘枝因見寄兼呈張十一院長元九侍御　劉禹錫
　　員外時兼節度判官，佐平蠻之略。張初罷都官，元方從事。
分憂餘刃又從公，白羽胡床嘯詠中。綵筆諭戎矜倚馬，華堂留客看驚鴻。
渚宮油幕方高步，澧浦甘棠有幾叢。若問騷人何處所，門臨寒水落江楓。
[頁]卷,冊....[4075]361,11
第435筆
　　　　謝竇員外旬休早涼見示詩（奉書報詰朝有宴）　劉禹錫
新秋十日澣朱衣，鈴閣無聲公吏歸。風韻漸高梧葉動，露光初重槿花稀。
四時苒苒催容鬢，三爵油油（一作曛曛）忘是非。更報明朝池上酌，人知太守字玄暉。
[頁]卷,冊....[4075]361,11
第436筆
　　　　南海馬大夫遠示著述兼酬拙詩輒著微誠再有長句時蔡戎未弭故見於篇末　劉禹錫
漢家旄節付雄才，百越南溟統外臺。身在絳紗傳六藝，腰懸青綬亞三台。
連天浪靜長鯨息，映日帆多寶[4075]舶來。聞道楚氛猶未滅，終須旌旆掃雲雷。
[頁]卷,冊....[4076]361,11
第437筆
　　　　和南海馬大夫聞楊侍郎出守郴州因有寄上之作　劉禹錫
忽驚金印駕朱轓，遂別鳴珂聽曉猿。碧落仙來雖暫謫，赤泉侯在是深恩。
玉環慶遠瞻台坐，銅柱勳高壓海門。一詠瓊瑤百憂散，何勞更樹北堂萱。
[頁]卷,冊....[4076]361,11
第438筆
　　　　馬大夫見示浙西王侍御贈答詩因命同作（並序）　劉禹錫
　　大夫榮踐舊府，又歷交趾、桂林。南人歌之，列在風什，王侍御公易
　　一別歲餘，寄末篇以代札。
憶逐羊車凡幾時，今來舊府統（一作總）戎帥。象筵照室會詞客，銅鼓臨軒舞海夷。
百越酋豪稱故吏，十洲風景助新詩。秣陵從事何年別，一見瓊章如素期。
[頁]卷,冊....[4076]361,11
第439筆
　　　　寄唐州楊八歸厚　劉禹錫
淮安古地擁州師，畫角金鐃旦夕吹。淺草遙迎鷫鸘馬，春風亂颭辟邪旗。
謫仙年月今應滿，戇諫聲名眾所知。何況遷喬舊同伴，一雙先入鳳凰池。（時徐晦、楊嗣復二舍人與唐州同年及第。）
[頁]卷,冊....[4076]361,11
第440筆
　　　　寄朗州溫右史曹長　劉禹錫
暫別瑤墀鴛鷺行，綵旗雙引到沅湘。城邊流水桃花過，簾外春風杜若香。
史筆枉將書紙尾，朝纓不稱濯滄浪。雲臺公業家聲在，徵詔何時出建章。
[頁]卷,冊....[4076]361,11
第441筆
　　　　酬楊司業巨源見寄　劉禹錫
辟雍流水近靈臺，中有詩篇絕世才。渤海歸人將集去，梨園弟子請詞來。
瓊枝未識魂空斷，寶匣初臨手[4076]自開。莫道專城管雲雨，其如心似不然灰。
[頁]卷,冊....[4077]361,11
第442筆
　　　　酬國子崔博士立之見寄　劉禹錫
健筆高科早絕倫，後來無不揖芳塵。遍看今日乘軒客，多是昔年呈卷人。
冑子執經瞻講坐，郎官共食接華茵。煩君遠寄相思曲，慰問天南一逐臣。
[頁]卷,冊....[4077]361,11
第443筆
　　　　張郎中籍遠寄長句開緘之日已及新秋因舉目前仰酬高韻　劉禹錫
南宮詞客寄新篇，清似湘靈促柱弦。京邑舊遊勞夢想，歷陽秋色正澄鮮。
雲銜日腳成山雨，風駕潮頭入渚田。對此獨吟還獨酌，知音不見思愴然。
[頁]卷,冊....[4077]361,11
第444筆
　　　　浙東元相公書歎梅雨鬱蒸之候因寄七言　劉禹錫
稽山自與岐山別，何事連年鸑鷟飛。百辟商量舊相入，九天祗候老臣歸。
平湖晚泛窺清鏡，高閣晨開掃翠微。今日看書最惆悵，為聞梅雨損朝衣。
[頁]卷,冊....[4077]361,11
第445筆
　　　　酬嚴給事賀加五品兼簡同制水部李郎中　劉禹錫
九天雨露傳青詔，八舍郎官換綠衣。初佩銀魚隨仗入，宜乘白馬退朝歸。
彫盤賀喜開瑤席，綵筆題詩出鎖闈。聞道水曹偏得意，霞朝霧夕有光輝。
[頁]卷,冊....[4077]361,11
第446筆
　　　　裴相公大學士見示答張祕書謝馬詩并群公屬和因命追作　劉禹錫
草玄門戶少塵埃，丞相並州寄馬來。初自寒垣銜苜蓿，忽行幽徑破莓苔。
尋花緩轡威遲（一作逶迤）去，帶酒垂鞭躞蹀回。不與王侯與詞客，知輕富貴重清才。
[頁]卷,冊....[4077]361,11
第447筆
　　　　奉和裴侍中將赴漢南留別座上諸公　劉禹錫
金貂曉出鳳池頭，玉節前臨南雍州。暫輟洪鑪觀劍戟，還將大筆注春秋。
管弦席上留高韻，山水途中入勝遊。峴首風煙看未足，便應重拜富民侯。
[頁]卷,冊....[4078]361,11
第448筆
　　　　和蘇郎中尋豐安里舊居寄主客張郎中　劉禹錫
漳濱臥起恣閒遊，宣室徵還未白頭。舊隱來尋通德里，新篇寫出畔牢愁。
池看科斗成文字，鳥聽提壺憶獻酬。同學同年又同舍，許君雲路並華輈。
[頁]卷,冊....[4078]361,11
第449筆
　　　　酬浙東李侍郎越州春晚即事長句　劉禹錫
越中藹藹繁華地，秦望峰前禹穴西。湖草初生邊雁去，山花半謝杜鵑啼。
青油晝卷臨高閣，紅旆晴翻繞古堤。明日漢庭徵舊德，老人爭出若耶溪。
[頁]卷,冊....[4078]361,11
第450筆
　　　　酬淮南牛相公述舊見貽　劉禹錫
少年曾忝漢庭臣，晚歲空餘老病身。初見相如成賦日，尋為丞相掃門人。
追思往事咨嗟久，喜奉清光笑語頻。猶有登朝（一作當時）舊冠冕，待公三入拂埃塵。（牛相再入中書，故以三入期之。）
[頁]卷,冊....[4078]361,11
第451筆
　　　　和僕射牛相公追感韋裴六相登庸皆四十餘未五十薨歿豈早榮早枯之義今成年將六十猶粗強健因親故勸酒率然成篇并見寄之作　劉禹錫
坐鎮清朝獨殷然，閒徵故事數前賢。用才同踐鈞衡地，稟氣終分大小年。
威鳳本池思泛泳，仙查舊路望回旋。猶憐綺季深山裏，唯有松風與石田。
[頁]卷,冊....[4078]361,11
第452筆
　　　　和僕射牛相公以離闕庭七年班行親故亡歿十無一人再睹龍顏喜慶雖極感歎風燭能不愴然因成四韻并示集賢中書二相公所和　劉禹錫
久辭龍闕擁紅旗，喜見天顏拜赤墀。三省英寮非舊侶，萬年芳樹長新枝。
交朋接武居仙院，幕客追風入鳳池。雲母屏風即施設，可憐榮耀冠當時。
[頁]卷,冊....[4079]361,11
第453筆
　　　　和僕射牛相公見示長句　劉禹錫
靜得天和興自濃，不緣宦達性靈慵。大鵬六月有閒意，仙鶴千年無躁容。
流輩盡來多歎息，官班高後少過從。唯應加築露臺上，賸見終南雲外峰。
[頁]卷,冊....[4079]361,11
第454筆
　　　　和牛相公雨後寓懷見示　劉禹錫
金火交爭正抑揚，蕭蕭飛雨助清商。曉看紈扇恩情薄，夜覺紗燈刻數長。
樹上早蟬纔發響，庭中百草已無光。當年富貴亦惆悵，何況悲翁髮似霜。
[頁]卷,冊....[4079]361,11
第455筆
　　　　和陳許王尚書酬白少傅侍郎長句因通簡汝洛舊遊之什　劉禹錫
寥廓高翔不可追，風雲失路暫相隨。方同洛下書生詠，又見軍前大將旗。
雪裏命賓開玉帳，飲中請號駐金卮。竹林一自王戎去，嵇阮雖貧興未衰。
[頁]卷,冊....[4079]361,11
第456筆
　　　　和僕射牛相公寓言二首　劉禹錫
兩度竿頭立定誇，回眸舉袖拂青霞。盡拋今日貴人樣，復振前朝名相家。
御史定來休直宿，尚書依舊趁參衙。具瞻尊重誠無敵，猶憶洛陽千樹花。
[4079]
心如止水鑒常明，見盡人間萬物情。鵰鶚騰空猶逞俊，驊騮嚙足自無驚。
時來未覺權為祟，貴了方知退是榮。只恐重重世緣在，事須三度副蒼生。

[頁]卷,冊....[4080]361,11
第457筆
　　　　酬太原狄尚書見寄　劉禹錫
家聲烜赫冠前賢，時無穹崇鎮北邊。身上官銜如座主，幕中譚笑取同年。
幽并俠少趨鞭弭，燕趙佳人奉管弦。仍把天兵書號筆，遠題長句寄山川。
[頁]卷,冊....[4080]361,11
第458筆
　　　　酬宣州崔大夫見寄　劉禹錫
白衣曾拜漢尚書，今日恩光到敝廬。再入龍樓稱綺季，應緣狗監說相如。
中郎南鎮權方重，內史高齋興有餘。遙想敬亭春欲暮，百花飛盡柳花初。
[頁]卷,冊....[4080]361,11
第459筆
　　　　酬皇甫十少尹暮秋久雨喜晴有懷見示　劉禹錫
雨餘獨坐卷簾帷，便得詩人喜霽詩。搖落從來長年感，慘舒偏是病身知。
掃開雲霧呈光景，流盡潢汙見路岐。何況菊香新酒熟，神州司馬好狂時。
[頁]卷,冊....[4080]361,11
第460筆
　　　　再授連州至衡陽酬柳柳州贈別　劉禹錫
去國十年同赴召，渡湘千里又分岐。重臨事異黃丞相，三黜名慚柳士師。
歸目併隨回雁盡，愁腸正遇斷猿時。桂江東過連山下，相望長吟有所思。
[頁]卷,冊....[4080]361,11
第461筆
　　　　望夫山　劉禹錫
何代提戈去不還，獨留形影白雲間。肌膚銷盡雪霜色，羅綺點成苔蘚斑。
江燕不能傳遠信，野花空解妒[4080]愁顏。近來豈少征人婦，笑採蘼蕪上北山。
[頁]卷,冊....[4081]361,11
第462筆
　　　　懷妓（前三首一作劉損詩，題作憤惋。）　劉禹錫
玉釵重合兩無緣，魚在深潭鶴在天。得意紫鸞休（一作辭）舞鏡，能言青鳥罷（一作斷）銜牋。
金盆已覆難收水，玉軫長拋不續弦。若向蘼蕪山下過，遙（一作空）將紅（一作狂）淚灑窮泉。

鸞飛遠樹棲何處，鳳得新巢想稱心。紅壁（一作粉）尚留香漠漠，碧雲初斷信沈沈。
情知（一作那堪）點污投泥玉，猶自（一作懶更）經營買笑金。從此山頭似人石，丈夫形狀淚痕深。

但曾行處遍尋看，雖是生離死一般。買笑樹邊花已老，畫眉窗下月猶殘。
雲藏巫峽音容斷，路隔星橋過往難。莫怪詩成無淚滴，盡傾東海也須乾。

三山不見海沈沈，豈有仙蹤更可尋。青鳥去時雲路斷，姮娥歸處月宮深。
紗窗遙想春相憶，書幌誰憐夜獨吟。料得夜來天上鏡，只應偏照兩人心。

[頁]卷,冊....[4081]361,11
第463筆
　　　　答東陽于令寒碧圖詩（并引）　劉禹錫
　　東陽令于興宗，丞相燕國公之猶子，生綺襦紈袴間，所見皆貴盛，而
　　挈然有心，如山東書生。前年白有司，願為親民官以自效，遂補東陽
　　。及蒞官，以簡易為治，故多暇曰。一旦，於縣五里，偶得奇境，埋
　　沒於翳薈中。于生自以有特操，而生於公侯家，由覆蔭入仕，常忽忽
　　歎息。因移是心，開抉泉石，芟去蘿蔦。斧凡材，畚息壤，而清谿翠
　　岩，森立坌來。因構亭其端，題曰寒碧。碧流貫於庭中，如青龍蜿蜒
　　，冰（去聲）徹射人。樹石雲霞列於前，昏旦萬狀。惜其居地不得有
　　聞於時，故圖之。來乞辭：既無負尤物，予亦久翳蘿蔦者。睹之慨然
　　，遂賦七言，以貽後之文士。[4081]
東陽本是佳山水，何況曾經沈隱侯。化得邦人解吟詠，如今縣令亦風流。
新開譚洞疑仙境，遠寫丹青到雍州。落在尋常畫師手，猶能三伏凜生秋。
[頁]卷,冊....[4082]361,11
第464筆
　　　　麻姑山　劉禹錫
曾遊仙蹟見豐碑，除卻麻姑更有誰。雲蓋青山龍臥處，日臨丹洞鶴歸時。
霜凝上界花開晚，月冷中天果熟遲。人到便須拋世事，稻田還儗種靈芝。
[頁]卷,冊....[4082]361,11
第465筆
　　　　自江陵沿流道中　劉禹錫
三千三百西江水，自古如今要路津。月夜歌謠有漁父，風天氣色屬商人。
沙村好處多逢寺，山葉紅時覺勝春。行到南朝征戰地，古來名將盡為神。（陸遜、甘寧皆有祠宇。）
[頁]卷,冊....[4082]361,11
第466筆
　　　　別夔州官吏　劉禹錫
三年楚國巴城守，一去揚州揚子津。青帳聯延喧驛步，白頭俯傴到江濱。
巫山暮色常含雨，峽水秋來不恐人。惟有九歌詞數首，里中留與賽蠻神。
[頁]卷,冊....[4082]361,11
第467筆
　　　　魚復江中　劉禹錫
扁舟盡室貧相逐，白髮藏冠鑷更加。遠水自澄終日綠，晴林長落過春花。
客情浩蕩逢鄉語，詩意留連重物華。風檣好住貪程去，斜日青帘背酒家。
[頁]卷,冊....[4082]361,11
第468筆
　　　　巫山神女廟　劉禹錫
巫山十二鬱蒼蒼，片石亭亭號女郎。曉霧乍開疑卷幔，山花欲謝似殘妝。
星河好夜聞清佩，雲雨歸時帶[4082]異香。何事神仙九天上，人間來就楚襄王。
[頁]卷,冊....[4083]361,11
第469筆
　　　　柳絮　劉禹錫
飄颺南陌起東鄰，漠漠濛濛暗度春。花巷暖隨輕舞蝶，玉樓晴拂豔妝人。
縈迴謝女題詩筆，點綴陶公漉酒巾。何處好風偏似雪，隋河堤上古江津。
[頁]卷,冊....[4083]361,11
第470筆
　　　　贈同年陳長史員外　劉禹錫
明州長史外臺郎，憶昔同年翰墨場。一自分襟多歲月，相逢滿眼是淒涼。
推賢有愧韓安國，論舊唯存盛孝章。所歎謬遊東閣下，看君無計出恓惶。
[頁]卷,冊....[4083]361,11
第471筆
　　　　送周魯儒赴舉詩（并引）　劉禹錫
　　晝居外次，晨門曰：有九疑生持一刺來謁，立西階以須。生危冠方袂
　　，淺拱舒拜，且前致辭稱。贄其文，頗涉獵前言。居五六日，復袖來
　　，益引古事以相劘切。與之言，能言其得姓因家之所自，暨縣道鄉亭
　　之風俗，望山名水之概狀。羅含所未記，朱贛之未條，咸得之於生。
　　由是始列於賓籍，臨觴而司斟，觀博而竄言，有日矣。初，邑中人聞
　　有生來而二千石客之，駢然來觀。遷客裴御史遇生於坐，抵掌曰：人
　　固有類而族殊者。周生疑羅玠也。眾咸囅然而熟視生，疑也愈甚。
　　夫形似，古所有也。優孟似叔敖，而楚君欲以為相。人殊而肖，猶
　　或欲用之。玠生於衡山，而生生於九疑，其似誠匹也。無乃躡其武，
　　升俊造，仕甸服，佐君藩，為御史乎！古文人無避事，即有而書之，
　　尚實也。行李之貺，則徵夫詩曰。
宋日營陽內史孫，因家占得九疑村。童心便有愛書癖，手指今餘把筆痕。
自握蛇珠辭白屋，欲憑雞卜謁[4083]金門。若逢廣坐（一作知）問羊酪，從此知名在一言。
[頁]卷,冊....[4084]361,11
第472筆
　　　　送曹璩歸越中舊隱詩（并引）　劉禹錫
　　余為連州，諸生以進士書刺者，浩不可紀，獨曹生崖然自稱為山夫。
　　及與語，以徵其實。則曰：所嗜者名，嘗遠遊以索之。抗喉舌，胝挴
　　脢，以干東諸侯。見之日，率莞然曰：秀才者，天下是。不禮，庸何
　　傷。今方依名山以揚其聲，將挂幘於南嶽。生之言未及休，余遽曰：
　　在己不在山。若子之言，依山而為高，是練神叩寂，捐日月而不顧，
　　名聞而老至，持是焉用。生聞言，愀然如悔，色見於眉睫。因留止道
　　士院，從余求書以觀。居三時，而功倍一歲。讀史書，自〔黃〕（皇
　　）帝至吳、魏間，班班能言之。然而絕口不敢言衡山，知山夫不販而
　　贏也。十一月，告余歸隱於會稽。且曰：知求名之自矣。乞詞以發之
　　，遂賦七言詩。以鑒其志。
行盡瀟湘萬里餘，少逢知己憶吾廬。數間茅屋閒臨水，一盞秋燈夜讀書。
地遠何當隨計吏，策成終自詣公車。剡中若問連州事，唯有千山畫不如。
[頁]卷,冊....[4084]361,11
第473筆
　　　　白鷹　劉禹錫
毛羽斒斕白紵裁，馬前擎出不驚猜。輕拋一點入雲去，喝殺三聲掠地來。
綠玉觜攢雞腦破，玄金爪擘兔心開。都緣解搦生靈物，所以人人道俊哉。
[頁]卷,冊....[4084]361,11
第474筆
　　　　送工部張侍郎入蕃弔祭（時張兼修史）　劉禹錫
月窟賓諸夏，雲官降（一作向）九天。飾終鄰好重，錫命禮容全。
水咽猶登隴，沙鳴（一作明）稍極邊。路因乘驛近，志為飲冰堅。
毳帳差池見，烏旗搖曳前。歸來賜金石，榮耀自編年。
[頁]卷,冊....[4085]362,11
第475筆
　　　　早秋送臺院楊侍御歸朝（兄弟四人，遍歷諸科，二人同省）　劉禹錫
仙署棣華春，當時已絕倫。今朝丹闕下，更入白眉人。
重振高陽族，分居要路津。一門科第足，五府辟（一作郡）書頻。
鷙鳥得秋氣，法星懸火旻。聖朝寰海靜，所至不埋輪。
[頁]卷,冊....[4085]362,11
第476筆
　　　　送陸侍御歸淮南使府五韻（用年字）　劉禹錫
江左重詩篇，陸生名久傳。鳳城來已熟，羊酪不嫌羶。
歸路芙蓉府，離堂玳瑁筵。泰山呈臘雪，隋柳布新年。
曾忝揚州薦，因君達短牋。（時段丞相鎮揚州，嘗辱表薦。）
[頁]卷,冊....[4085]362,11
第477筆
　　　　送令狐相公自僕射出鎮南梁　劉禹錫
夏木正陰成，戎裝出帝京。沾襟辭闕淚，回首別鄉情。
雲樹褒中路，風煙漢上城。前旌轉谷去，後騎踏橋聲。
久（一作又）領鴛行重，無嫌虎綬（一作節）輕。終提一麾去（一作當持一筆），再入福（一作副）蒼生。
[頁]卷,冊....[4085]362,11
第478筆
　　　　奉送裴司徒令公自東都留守再命太原（本封晉國公，兩任相去十六年）　劉禹錫
星使出關東，兵符賜上公。山河歸舊國，管籥換離宮。
行色旌旗動，軍聲鼓角雄。愛棠餘故吏，騎竹見新童。
漢壘三秋靜，胡沙萬里空。其如天下望，旦夕詠清風。
[頁]卷,冊....[4086]362,11
第479筆
　　　　海陽湖別浩初師（并引）　劉禹錫
　　瀟湘間，無士山，無濁水，民乘是氣，往往清慧極而文。長沙人浩初
　　，生既因地而清矣。故去葷洗慮，剔顛毛而壞其衣，居一都之殷。易
　　與士會，得執外教，盡捐苛禮。自公侯守相，必賜其清問，耳目灌注
　　，習浮於性。而里中兒賢適與浩初比者，嬰冠帶，豢妻子，吏得以乘
　　凌之。汨沒天慧，不得自奮，莫可望浩初之清光於侯門上坐，第自吟
　　羨而已。浩初益自多其術，尤勇於近達者而歸之。往年之臨賀，唁侍
　　郎楊公。留歲餘，公遺以七言詩，手筆於素。前年，省柳儀曹於龍城
　　，又為賦三篇，皆章書。今復來連山，以前所得雙南金，出於祴，亟
　　請余賡之。按師為詩頗清，而弈棋至第三品，二道皆足以取幸於士大
　　夫，宜熏餘習以深入也。會吳郡以山水冠世，海陽又以奇甲一州。師
　　慕道，於泉石為篤，故攜之以嬉。及言旋，復引與共載於湖上，突於
　　樹石間，以植沃州之因緣，宜賦詩具道其事。
近郭看（一作有）殊境，獨遊常鮮懽。逢君駐緇錫，觀貌稱林巒。
湖滿景方霽，野香春未闌。愛泉移席近，聞石輟棋看。
風止松猶韻，花繁露未（一作晚）乾。橋形出樹曲，巖影落池寒。（湘東架險凡四橋，山下出泉，逗巖為池，泓澄可愛者不可遍舉。故狀其境，以貽好事。）
別路千嶂裏（一作峰外），詩情暮雲（一作兩）端。他年買山處，似此得隳官。
[頁]卷,冊....[4086]362,11
第480筆
　　　　許給事見示哭工部劉尚書詩因命同作（從叔望出河間）　劉禹錫
漢室賢王後，孔門高第人。濟時成國器，樂道任天真。
特達圭無玷，堅貞竹有筠。總戎寬得眾，市義貴能[4086]貧。
護塞無南牧，馳心拱北辰。乞身來闕下，賜告臥漳濱。
榮耀初題劍，清羸已拖紳。宮星徒列位，隙日不回輪。
自昔追飛侶，今為侍從臣。素弦哀已絕，青簡歎猶新。
未遂揮金樂，空悲撤瑟晨。淒涼竹林下，無復見清塵。（從叔自渭北節度以疾歸朝，比及拜尚書，竟不克中謝。）
[頁]卷,冊....[4087]362,11
第481筆
　　　　武陵書懷五十韻（并序）　劉禹錫
　　按天官書，武陵當翼軫之分。其在春秋及戰國時，皆楚地，後為秦惠
　　王所并，置黔中郡。漢興，更名曰武陵，東徙於今治所。常林義陵記
　　云：初項籍殺義帝於郴。武陵人曰：天下憐楚而興，今吾王何罪。乃
　　見殺。郡民縞素，哭於招屈亭。高祖聞而異之，故亦曰義陵。今郡城
　　東南亭舍，其所也。晉、宋、齊、梁間，皆以分王子弟，事存於其書
　　。永貞元年，余始以尚書外郎出補連山守，道貶為是郡司馬。至則以
　　方志所載，而質諸其人民。顧山川風物，皆騷人所賦，乃具所聞見而
　　成是詩。因自述其出處之所以然，故用書懷為目云。
西漢開支郡，南朝號戚藩。四封當列宿，百雉俯清沅。
高岸朝霞合，驚湍激箭奔。積陰春暗度，將霽霧先昏。
俗尚東皇祀，謠傳義帝冤。桃花迷隱跡，棟（一作練）葉慰忠魂。
戶算資漁獵，鄉豪恃子孫。照山畬火動，踏月俚歌喧。
擁楫舟為市，連甍竹覆軒。披沙金粟見，拾羽翠翹翻。
茗折蒼溪秀，蘋生枉渚暄（一作妍）。禽驚（一作鳴）格磔起，魚戲噞喁繁。（按本草經曰：鷓鴣聲如鉤輈格磔者是也。）
沈約臺榭故，李衡墟落存。（隱侯臺。木奴洲並在。）湘靈悲鼓瑟，泉客泣酬恩。
露變蒹葭浦，星懸橘柚村。虎咆空野震，鼉作滿川渾。
鄰里皆遷客，兒童習左言。炎天無冽井，霜月見芳蓀。
清白家傳遠，詩書志所敦。列科叨甲乙，從宦出丘樊。
結友心多契，馳聲氣尚吞。士安曾重賦，元禮許登門。
草檄嫖姚幕，巡兵戊己屯。築臺先自隗，送客獨留髡。
遂結王畿綬，來觀衢[4087]室樽。鳶飛入鷹隼，魚目儷璵璠。
曉燭羅馳道，朝陽闢帝閽。王正會夷夏，月朔盛旗旛。
獨立當瑤闕，傳呵步紫垣。按章清犴獄，視祭潔蘋蘩。
御曆昌期遠，傳家寶祚蕃。繇文光夏啟，神教畏軒轅。
內禪因天性，雄圖授化元。繼明懸日月，出震統乾坤。
大孝三朝備，洪恩九族惇。百川宗渤澥，五岳輔崑崙。
何幸逢休運，微班識至尊。校資筦榷，復土奉山園。（時以本官判度支鹽鐵等兼崇陵使判官。）
一失貴人意，徒聞太學論。直廬辭錦帳，遠守愧朱幡。
巢幕方猶燕，搶榆尚笑鯤。邅迴過荊楚，流落感涼溫。
旅望花無色，愁心醉不惛。春江千里草，暮雨一聲猿。
問卜安冥數，看方理病源。帶賒衣改製，塵澀劍成痕。
三秀悲中散，二毛傷虎賁。來憂禦魑魅，歸願牧雞豚。
就日秦京遠，臨風楚奏煩。南登無灞岸，旦夕上高原。
[頁]卷,冊....[4088]362,11
第482筆
　　　　早秋集賢院即事（時為學士）　劉禹錫
金數已三伏，火星正西流。樹含秋露曉，閣倚碧天秋。
灰琯應新律，銅壺添夜籌。商飆從朔塞，爽氣入神州。
蕙草香書殿，槐花點御溝（一作樓）。山明真色見，水靜（一作淨）濁煙收。
早歲忝華省，再來成白頭。幸依群玉府，末（一作有）路尚（一作向）瀛洲。
[頁]卷,冊....[4088]362,11
第483筆
　　　　奉和吏部楊尚書太常李卿二相公策免後即事述懷贈答十韻　劉禹錫
文雅關西族，衣冠趙北都。有聲真漢相，無纇勝隋珠。
當軸龍為友，臨池鳳不孤。九天開內殿，百辟（一作拜）看晨趨。
誡滿澄欹器，成功別大罏。餘芳在公論，積慶是神扶。
步武離台席，徊翔集帝梧。銓材秉秦鏡，典樂去齊竽。
瀟灑風塵外，逢迎詩酒徒。唯應待華誥（一作皓），更食（一作入）萬錢廚。
[頁]卷,冊....[4088]362,11
第484筆
　　　　晚歲登武陵城顧望水陸悵然有作[4088]　劉禹錫
星象承烏翼，蠻陬想犬牙。俚人祠竹節，仙洞閉桃花。
城基（一作塞）歷漢魏，江源自賓巴。華表廖王墓（一作塚），菜地黃瓊家。
霜輕菊秀晚，石淺水紋斜。樵音繞故壘，汲路明寒沙。
清風稍改葉，盧橘始含葩。野橋過驛騎，叢祠發迥笳。
跳鱗避舉網，倦鳥寄行楂。路塵高出樹，山火遠連霞。
夕曛轉赤岸，浮靄起蒼葭。軋軋渡水槳，連連赴林鴉。
叫閽道非遠，賜環期自賒。孤臣本危涕，喬木在天涯。
[頁]卷,冊....[4089]362,11
第485筆
　　　　罷郡歸洛陽寄友人　劉禹錫
遠謫年猶少，初歸鬢已衰。門閒故吏去，室靜老僧期。
不見蜘蛛集，頻為佝僂（一作僂句）欺。穎微囊未出，寒甚谷難吹。
濩落唯心在，平生有己知。商歌夜深後，聽者竟為誰。
[頁]卷,冊....[4089]362,11
第486筆
　　　　經伏波神祠　劉禹錫
蒙蒙篁竹下，有路上壺頭。漢壘□鼯鬥，蠻溪霧雨愁。
懷人敬遺像，閱世指東流。自負霸王略，安知恩澤侯。
鄉園辭石柱，筋力盡炎洲。一以功名累，翻思馬少游。
[頁]卷,冊....[4089]362,11
第487筆
　　　　和汴州令狐相公到鎮改月偶書所懷（二十二韻）　劉禹錫
受脤新梁苑，和羹舊傅巖。援毫動星宿，垂釣取韜鈐。
赫奕三川至，歡呼百姓瞻。綠油貔虎擁，青紙鳳皇銜。
外壘曾無警，中廚亦罷監。推誠人自服，去殺令逾嚴。
赳赳容皆飾，幡幡口盡鉗。為兄憐庾翼，選婿得蕭咸。
鬱倔咽喉地，駢臻水陸兼。度橋鳴紺幰，入肆颺雲帆。
端月當中氣，東風應遠占。管弦喧夜景，燈燭掩寒蟾。
酒每傾三雅，書能發百函。詞人羞布鼓，遠客獻貂襜。
歌榭白團扇，舞筵金縷衫。旌旗遙一簇，舄履近相攙。
花樹當朱閣，晴河逼翠簾。衣風飄靉靆，燭淚滴巉巖。
玉斝虛頻易，金爐暖更添。映鐶窺豔豔，[4089]隔袖見纖纖。
謝傅何由接，桓伊定不凡。應憐郡齋老，旦夕鑷霜。
[頁]卷,冊....[4090]362,11
第488筆
　　　　遙賀（一作和）白賓客分司初到洛中戲呈馮尹　劉禹錫
西辭望苑去，東占洛陽才。度嶺無愁思，看山不懊來。
冥鴻何所慕，遼鶴乍飛迴。洗竹通新逕，攜琴上舊臺。
塵埃長者轍，風月故人杯。聞道龍門峻，還因上客開。
[頁]卷,冊....[4090]362,11
第489筆
　　　　白侍郎大尹自河南寄示池北新葺水齋即事招賓十四韻兼命同作　劉禹錫
公府有高政，新齋池上開。再吟佳句後，一似畫圖來。
結搆疏林下，夤緣曲岸隈。綠波穿戶牖，碧甃疊瓊瑰。
幽異當軒滿，清光繞砌迴。潭心澄晚鏡，渠口起晴雷。
瑤草緣堤種，松煙上島栽。遊魚驚撥刺，浴鷺喜毰毸。
為客烹林筍，因僧採石苔。酒缾常不罄，書案任成堆。
簷外青雀舫，坐中鸚鵡杯。蒲根抽九節，蓮萼捧重臺。
芳訊此時到，勝遊何日陪。共譏吳太守，自占洛陽才。
[頁]卷,冊....[4090]362,11
第490筆
　　　　和令狐相公謝太原李侍中寄蒲桃　劉禹錫
珍果出西域，移根到北方。昔年隨漢使，今日寄梁王。
上相芳緘至，行臺綺席張。魚鱗含宿潤，馬乳帶殘霜。
染指鉛粉膩，滿喉甘露香。醞成十日酒，味敵五雲漿。
咀嚼停金盞，稱嗟響畫堂。慚非末至客，不得一枝嘗。
[頁]卷,冊....[4090]362,11
第491筆
　　　　和令狐相公玩白菊　劉禹錫
家家菊盡黃，梁國獨如霜。瑩靜真琪樹，分明對玉堂。
仙人披雪氅，素女不紅妝。粉蝶來難見，麻衣拂更香。
向風搖羽扇，含露滴瓊槳。高豔遮銀井，繁枝覆象床。
桂叢慚並發，梅蕊妒先芳。一入瑤華詠，從茲播[4090]樂章。
[頁]卷,冊....[4091]362,11
第492筆
　　　　令狐相公見示新栽蕙蘭二草之什兼命同作　劉禹錫
上國庭前草，移來漢水潯。朱門雖易地，玉樹有餘陰。
豔彩凝還泛，清香絕復尋。光華童子佩，柔軟美人心。
惜晚含遠思，賞幽空獨吟。寄言知音者，一奏風中琴。
[頁]卷,冊....[4091]362,11
第493筆
　　　　和令狐相公南齋小讌聽阮咸　劉禹錫
阮巷久蕪沈，四弦有遺音。雅聲發蘭室，遠思含竹林。
座絕眾賓語，庭移芳樹陰。飛觴助真氣，寂聽無流心。
影似白團扇，調諧朱弦琴。一毫不平意，幽怨古猶今。
[頁]卷,冊....[4091]362,11
第494筆
　　　　和令狐相公九日對黃白二菊花見懷　劉禹錫
素萼迎寒秀，金英帶露香。繁華照旄鉞，榮盛（一作茂）對銀黃。
琮璧交輝映，衣裳雜彩章。晴雲遙蓋覆，秋蝶近悠揚。
空想逢九日，何由陪一觴。滿叢佳色在，未肯委嚴霜。
[頁]卷,冊....[4091]362,11
第495筆
　　　　令狐僕射與余投分素深縱山川阻修然音問相繼今年十一月僕射疾不起聞予已承訃書寢門長慟後日有使者兩輩持書并詩計其日時已是臥疾手筆盈幅翰墨尚新律詞一篇音韻彌切收淚握管以成報章雖廣陵之弦於今絕矣而蓋泉之感猶庶聞焉焚之繐帳之前附于舊編之末　劉禹錫
前日寢門慟，至今悲有餘。已嗟萬化盡，方見八行書。
滿紙傳相憶，裁詩怨索居。危弦音有絕，哀玉韻[4091]〔猶〕（由）虛。
忽歎幽明異，俄驚歲月除。文章雖不朽，精魂竟焉如。
零淚霑青簡，傷心見素車。悽涼從此後，無復望雙魚。
[頁]卷,冊....[4092]362,11
第496筆
　　　　和樂天閒園獨賞八韻前以蜂鶴拙句寄呈今辱蝸蟻妍詞見答因成小巧以取大咍　劉禹鍚
永日無人事，芳園任興行。陶廬樹可愛，潘宅雨新晴。
傅粉琅玕節，熏香菡萏莖。榴花裙色好，桐子藥丸成。
柳蠹枝偏亞，桑空葉再生。雎盱欲鬥雀，索漠不言鶯。
動植隨四氣，飛沈含五情。搶榆與水擊，小大強為名。
[頁]卷,冊....[4092]362,11
第497筆
　　　　奉和裴令公新成綠野堂即書　劉禹錫
藹藹鼎門外，澄澄洛水灣。堂皇臨綠野，坐臥看青山。
位極卻忘貴，功成欲愛閒。官名司管籥，心術去機關。
禁苑凌晨出，園花及露攀。池塘魚拔刺，竹逕鳥錦蠻。
志在安瀟灑，嘗經歷險艱。高情方造適，眾意望徵還。
好客交珠履，華筵舞玉顏。無因隨賀燕，翔集畫梁間。
[頁]卷,冊....[4092]362,11
第498筆
　　　　三月三日與樂天及河南李尹奉陪裴令公泛洛褉飲各賦十二韻　劉禹錫
洛下今修禊，群賢勝會稽。盛筵陪玉鉉，通籍盡金閨。
波上神仙妓，岸傍桃李蹊。水嬉如鷺振，歌響雜鶯啼。
歷覽風光好，沿洄意思迷。櫂歌能儷曲，墨客兢分題。
翠幄連雲起，香車向道齊。人誇綾步障，馬惜錦障泥。
塵暗宮牆外，霞明苑樹西。舟形隨鷁轉，橋影與虹低。
川色晴猶遠，烏聲暮欲棲。唯餘踏青伴，待月魏王堤。
[頁]卷,冊....[4092]362,11
第499筆
　　　　樂天少傅五月長齋廣延緇徒謝絕文友坐成暌間因以戲之　劉禹錫
五月長齋戒，深居絕送迎。不離通得里，便是法王城。
舉目皆僧事，全家少俗情。精修無上道，結念未來生。
賓閣緇衣占，書堂信鼓鳴。戲童為塔象，啼鳥學經聲。
黍用青菰（一作蒲）角，葵承玉露烹。馬家供薏苡，劉氏餉蕪菁。
暗網籠歌扇，流塵晦酒鐺。不知何次道，作佛幾時成。
[頁]卷,冊....[4093]362,11
第500筆
　　　　酬樂天晚夏閒居欲相訪先以詩見貽　劉禹錫
池榭堪臨泛，翛然散鬱陶。步因驅鶴緩，吟為聽蟬高。
林密添新竹，枝低縋晚桃。酒醅晴易熟，藥圃夏頻薅。
老是班行舊，閒為鄉里豪。經過更何處，風景屬吾曹。
[頁]卷,冊....[4093]362,11
第501筆
　　　　酬樂天醉後狂吟十韻（來章有移家惟醉和之句）　劉禹錫
散誕人間樂，逍遙地上仙。詩家登逸品，釋氏悟真筌。
制誥留臺閣，歌詞入管弦。處身於木雁，任世變桑田。
吏隱情兼遂，儒玄道兩全。八關齋適罷，三雅興尤偏。
文墨中年舊，松筠晚歲堅。魚書曾替代，香火有因緣。（陸法和云：與梁元帝於空王寺佛前訂香火因緣。）
欲向醉鄉去，猶為色界牽。好吹楊柳曲，為我舞金鈿。
[頁]卷,冊....[4093]362,11
第502筆
　　　　牛相公見示新什謹依本韻次用以抒下情　劉禹錫
劇韻新篇至，因難始見能。雨天龍變化，晴日鳳騫騰。
遊海驚何極，聞韶素不曾。愜心時拊髀，擊節日麾肱。
符彩添隃墨，波瀾起剡藤。揀金光熠熠，累璧勢層層。
珠媚多藏賈，花撩欲定僧。封來真寶物，寄與愧交朋。
已老無時疾，（時洛中時癘，多傷少年。）長貧望歲登。雀羅秋寂寂，蟲翅曉薨薨。
羸驥方辭絆，虛舟已絕。榮華甘死別，健羨亦生憎。
玉柱琤瑽韻，金觥雹凸稜。何時良宴會，促膝對華燈。
[頁]卷,冊....[4093]362,11
第503筆
　　　　奉和中書崔舍人八月十五日夜玩月二十韻　劉禹錫
暮景中秋爽，陰靈既望圓。浮（一作騰）精離（一作浮）碧海，分照接虞淵。
迥見孤輪出，高從倚蓋旋。二儀含皎澈，萬象共澄鮮。
整御當西陸，舒光麗上玄（一作弦）。從星變風雨，順日助陶甄。
遠近同時望，晶熒此夜偏。運行調玉燭，潔白應金天。
曲沼疑瑤鏡，通衢若象筵。逢人盡冰雪，遇景（一作境）即神仙。
引素吞銀漢，凝清洗綠煙。皋禽警露下，鄰杵思風前。
水是還珠浦，山成種玉田。劍沈三尺影，燈罷九枝然。
象外形無跡，寰中影有（一作自）遷。稍當雲闕正，未映斗城懸。
靜對揮宸翰，閒臨襞彩牋。境同牛渚（一作浦）上，宿在鳳池邊。
興掩尋安道，詞勝命仲宣。從今紙貴後，不復詠陳篇。
[頁]卷,冊....[4094]362,11
第504筆
　　　　奉和淮南李相公早（一作暮）秋即事寄成都武相公　劉禹錫
八柱共承天，東西別隱然。遠夷爭慕化，真相故臨邊。
並進夔龍位，仍齊龜鶴年。（相公詩有齊年並進之句。）同心舟已濟，造膝璧常聯。
對領專征寄，遙持造物權。斗牛添氣色，井絡靜氛煙。
獻可通三略，分甘出萬錢。漢南趨節制，趙（一作淮）北賜山川。
玉帳觀渝舞，虹旌獵楚田。步嫌雙綬重，夢入九城偏。
秋雨（一作興，一作與）離情動，新詩（一作詩從）樂府傳。聆音還竊抃，不覺撫么（一缺么字）弦。（李中書自揚州見示詩本，因命仰和。）
[頁]卷,冊....[4094]362,11
第505筆
　　　　元和癸巳歲仲秋詔發江陵偏師問罪蠻徼後命宣慰釋兵歸降凱旋之辰率爾成詠寄荊南嚴司空　劉禹錫
蠻水阻朝宗，兵符下渚宮。前籌得上策，無戰已成功。
漢使星飛入，夷心草偃同。歌（一作歡）謠開竹棧，拜舞戢（一作擲）桑弓。
就日知冰釋，投人念鳥窮。網羅三面解，章奏九門（一作重）通。
卉服聯操袂，雕題盡鞠躬。降幡[4094]秋練白，驛騎晝塵紅。
火號休傳警，機橋罷亙空。登山不見虜，振旆自生風。
江遠煙波靜，軍回氣色雄。佇看聞喜後，金石賜元戎。
[頁]卷,冊....[4095]362,11
第506筆
　　　　和李六侍御文宣王廟釋奠作　劉禹錫
歎息魯先師，生逢周室卑。有心律天道，無位救陵夷。
歷聘不能用，領徒空爾為。儒風正禮樂，旅（一作旋，又作易。）象入蓍龜。
西狩非其應，中都安足施。世衰由我賤，泣下為人悲。
遺教光文德，興王叶夢期。土田封後胤，冕服飾虛儀。
鐘鼓膠庠薦，牲牢郡邑祠。聞君喟然嘆，偏在上丁時。
[頁]卷,冊....[4096]363,11
第507筆
　　　　和竇中丞晚入容江作　劉禹錫
漢郡三十六，鬱林東南遙。人倫選清臣，天外頒詔條。
桂水步秋浪，火山凌霧朝。分圻辨風物，入境聞謳謠。
莎岸見長亭，煙林隔麗譙。日落舟益駛，川平旗自飄。
珠浦遠明滅，金沙晴動搖。一吟道中作，離思懸層霄。
[頁]卷,冊....[4096]363,11
第508筆
　　　　南海馬大夫見惠著述三通勒成四帙上自邃古達于國朝采其菁華至簡如富欽受嘉貺詩以謝之　劉禹錫
紅旗閱五兵，絳帳領諸生。味道輕鼎食，退公猶筆耕。
青箱傳學遠，金匱納書成。一瞬見前事，九流當抗行。
編蒲曾苦思，垂竹愧無名。今日承芳訊，誰言贈袞榮。
[頁]卷,冊....[4096]363,11
第509筆
　　　　和楊侍郎初至郴州紀事書情題郡齋八韻　劉禹錫
旌節下朝臺，分圭從北回。城頭鶴立處，驛樹鳳棲來。（蘇耽傳云：後化為仙鶴，止城東北隅樓上。又州北棲鳳驛，圖經云：常有威鳳降于庭梧也。）
舊路芳塵在，新恩馹騎催。里閭風偃草，鼓舞抃成雷。
吏散山禽囀，庭香夏蕊開。郡齋堪四望，壁記有三台。
人訝徵黃晚，文非弔屈哀。一吟梁甫曲，知是臥龍才。
[頁]卷,冊....[4097]363,11
第510筆
　　　　和東川王相公新漲驛池八韻　劉禹錫
今日池塘上，初移造物權。苞藏成別島，沿濁致清漣。
變化生言下，蓬瀛落眼前。泛觴驚翠羽，開幕對紅蓮。
遠寫風光入，明含氣象全。渚煙籠驛樹，波日漾寶筵。
曲岸留緹騎，中流轉綵船。無因接元禮，共載比神仙。
[頁]卷,冊....[4097]363,11
第511筆
　　　　酬楊八庶子喜韓吳興與余同遷見贈（依本韻次用）　劉禹錫
早遇聖明朝，雁行登九霄。（吳興與余中外兄弟。）文輕傅武仲，酒逼蓋寬饒。
捨矢同瞻鵠，當筵共賽梟。（吳興與余同年判入等第。）琢磨三益重，唱和五音調。
臺柏煙常起，池荷香暗飄。（吳興與余同為御史，臺門外有蓮池也。）星文辭北極，旗影度東遼。（吳興自度支郎中出為行軍司馬，所從即范僕射。昔范明友為度遼將軍。）
直道由來黜，浮名豈敢要。三湘與百越，雨散又雲搖。
遠守慚侯籍，徵還荷詔條。悴容唯舌在，別恨幾魂銷。
滿眼悲陳事，逢人少舊僚。煙霞為老伴，蒲柳任先凋。
虎綬懸新印，龍舼理去橈。斷腸天北郡，攜手洛陽橋。
幢蓋今雖貴，弓旌會見招。其如草玄客，空宇久寥寥。
[頁]卷,冊....[4097]363,11
第512筆
　　　　和兵部鄭侍郎省中四松詩十韻（松是中書相公任侍郎時栽）[4097]　劉禹錫
右相歷中臺，移松武庫栽。紫茸抽組綬，青實長玫瑰。
便有干霄勢，看成搆廈材。數分天柱半，影逐日輪回。
舊賞台階去，新知谷口來。息陰常仰望，玩境（一作意）幾裴回。
翠粒晴懸露，蒼鱗雨起苔。凝音助瑤瑟，飄蕊泛金罍。
月桂花（一作光）遙燭，星榆葉對開。終須似雞樹，榮茂近昭回。
[頁]卷,冊....[4098]363,11
第513筆
　　　　酬鄭州權舍人見寄十二韻　劉禹錫
朱戶凌晨啟，碧梧含早涼。人從桔柣至，書到漆沮傍。
抃會因佳句，情深取斷章。愜心同笑語，入耳勝笙簧。
憶昔三條路，居鄰數仞牆。（舍人舊宅光福里，時忝東鄰。）學堂青玉案，綵服紫羅囊。
麟角看成就，龍駒見抑揚。彀中飛一箭，雲際落雙鶬。（舍人一舉登科，又判入等第。）
甸邑叨前列，天臺愧後行。（鄙人離渭南主簿十年，舍人方尉此邑。及罹譴謫，重入南宮為禮部郎中，舍人方任考功員外。）鯉庭傳事業，雞樹遂翱翔。
書殿連鳷鵲，神池接鳳凰。追遊蒙尚齒，惠好結中腸。（鄙人在集賢，與西掖接近，日夕追遊。）
鎩翮方抬舉，危根易損傷。一麾憐棄置，五字借恩光。（鄙人出牧姑蘇，舍人草制。）
汝海崆峒秀，溱流芍藥芳。風行能偃草，境靜不爭桑。（鄙人轉臨汝，舍人牧榮陽。）
轉旆趨關右，頒條匝渭陽。病吟猶有思，老醉已無狂。
塵滿鴻溝道，沙驚白狄鄉。佇聞黃紙詔，促召紫微郎。
[頁]卷,冊....[4098]363,11
第514筆
　　　　和牛相公題姑蘇所寄太湖石兼寄李蘇州　劉禹錫
震澤生奇石，沈潛得地靈。初辭水府出，猶帶龍宮腥。
發自江湖國，來滎卿相庭。從風夏雲勢，上漢古查形。
拂拭魚鱗見，鏗鏘玉韻聆。煙波含宿潤，苔蘚助新青。
嵌穴胡雛貌，纖鋩蟲篆銘。孱顏傲林薄，飛動向雷霆。
煩熱近還散，餘酲見便醒。凡禽不散息，浮壒莫能停。
靜稱垂松蓋，鮮宜映鶴翎。忘憂常目擊，素尚與心冥。
眇小欺湘燕，團圓笑落星。徒然想融結，安可測年齡。
採取詢鄉耋，搜求按舊經。垂鉤入空隙，隔[4098]浪動晶熒。
有獲人爭賀，歡謠眾共聽。一州驚閱寶，千里遠揚舲。
睹物洛陽陌，懷人吳御亭。寄言垂天翼，早晚起滄溟。
[頁]卷,冊....[4099]363,11
第515筆
　　　　浙西李大夫述夢四十韻并浙東元相公酬和斐然繼聲　劉禹錫
位是才能取，時因際會遭。羽儀呈鸑鷟，鋩刃試豪曹。
洛下推年少，山東許地高。門承金鉉鼎，家有玉璜韜。（呂仍嗣侯。）
海浪扶鵬翅，天風引驥髦。便知蓬閣閟，不識魯衣褒。
興發春塘草，魂交益部刀。形開猶抱膝，燭盡遽揮毫。
昔仕當初筮，逢時詠載橐。懷鉛辨蟲蠹，染素學鵝毛。
車騎方休汝，歸來欲效陶。（大夫罷太原從事，歸京師。）南臺資謇諤，內署選風騷。
羽化如乘鯉，樓居舊冠鼇。美香焚溼麝，名果賜乾萄。
議赦蠅棲筆，邀歌蟻泛醪。代言無所戲，謝表自稱叨。
蘭焰凝芳澤，芝泥瑩玉膏。對頻聲價出，直久夢魂勞。
草詔令歸馬，批章答獻獒。銀花懸院牓，翠羽映簾絛。
諷諫欣然納，奇觚率爾操。禁中時諤諤，天下免忉忉。
左顧龜成印，雙飛鵠織袍。謝賓緣地密，潔已是心豪。
五日思歸沐，三春羨眾邀。茶爐依綠筍，棋局就紅桃。
溟海桑潛變，陰陽炭暗熬。仙成脫屣去，臣戀捧弓號。
建節辭烏柏，宣風看鷺濤。土山京口峻，鐵甕郡城牢。
曲島花千樹，官池水一篙。鶯來和絲管，雁起拂麾旄。
宛轉傾羅扇，回旋墮玉搔。罰籌長豎纛，觥盞樣如舠。
山是千重障，江為四面濠。臥龍曾得雨，（浙東。）孤鶴尚鳴皋。（浙西。）
劍用熊開匣，（二公。）弓閒蟄受弢。（自謂。）鳳姿嘗在竹，（二公。）鷃羽不離蒿。（自謂。）
吳越分雙鎮，東西接萬艘。今朝比潘陸，江海更滔滔。
[頁]卷,冊....[4099]363,11
第516筆
　　　　和浙西李大夫伊川卜居　劉禹錫
早入八元數，嘗承三接恩。飛鳴天上路，鎮壓海西門。
清望寰中許，高情物外存。時來誠不讓，歸去每形[4099]言。
洛下思招隱，江干壓作藩。按經修道具，依樣買山村。（馬高唐為御史大夫，將置宅，命畫工圖其狀，戒所使曰：依此樣求之。）
開鑿隨人化，幽陰為律暄。遠移難得樹，立變舊荒園。
絕塞通潛徑，平泉占上原。煙霞遙在想，簿領益為繁。
丹禁虛東閣，蒼生望北轅。徒令雙白鶴，五里自翩翻。
[頁]卷,冊....[4100]363,11
第517筆
　　　　省試風光草際浮　劉禹錫
熙熙春景霽，草綠春光麗。的歷亂相鮮，葳蕤互虧蔽。
乍疑芊綿裏，稍動丰茸際。影碎翻崇蘭，浮香轉叢蕙。
含煙絢碧綵，帶露如珠綴。幸因採掇日，況此臨芳歲。
[頁]卷,冊....[4100]363,11
第518筆
　　　　歷陽書事七十韻（并引）　劉禹錫
　　晨慶四年八月，余自夔州轉歷陽。浮〔江〕（山），觀洞庭，歷夏口
　　，涉潯陽而東。友人崔敦詩罷丞相，鎮宛陵，緘書來招曰：必我覿而
　　之藩。不十日飲，不置子。故余自池州道宛陵，如其素。敦詩出祖於
　　敬亭祠下，由姑孰西渡江，乃吾圉也。至則考圖經，參見事，為之詩
　　，俟采風之夜諷者。
一夕為湖地，千年列郡名。霸王迷路處，亞父所封城。
漢置東南尉，梁分肘腋兵。本吳風俗剽，兼楚語音傖。
沸井今無湧，烏江舊有名。土臺遊柱史，石室隱彭鏗。（老君適楚，有臺在焉。彭鏗石室，在含山縣。）
曹操祠猶在，濡須塢未平。海潮隨月大，江水應春生。
憶昨深山裏，終朝看火耕。魚書來北闕，鷁首下南荊。
雲雨巫山暗，蕙蘭湘水清。章華樹已失，鄂渚草來迎。
廬阜香爐出，湓城粉堞明。雁飛彭蠡暮，鴉噪大雷晴。
平野分風使，恬和趁夜程。貴池登陸峻，舂穀渡橋鳴。
駱驛主人問，悲歡故舊情。幾年方一面，卜晝便三更。
助喜杯盤盛，忘機笑語訇。管清疑警鶴，弦巧似嬌鶯。
熾炭烘蹲獸，華茵織鬥鯨。回裾飄霧雨，急節墮瓊英。
斂[4100]黛凝愁色，施鈿耀翠晶。容華本南國，妝束學西京。
日落方收鼓，天寒更炙笙。促筵交履舄，痛飲倒簪纓。
謔浪容優孟，嬌憐許智瓊。蔽明添翠帟，命燭拄（一作掛）金莖。
坐久羅依皺，盃頻粉面騂。興來從請曲，意墮即飛胱。
令急重須改，歡馮醉盡呈。詰朝遠選勝，來日又尋盟。
道別殷勤惜，邀筵次第爭。唯聞嗟短景，不復有餘酲。
眾散扃朱戶，相攜話素誠。晤言猶亹亹，殘漏自丁丁。
出祖千夫擁，行廚五熟烹。離亭臨野水，別思入哀箏。
接境人情洽，方冬饌具精。中流為界道，隔岸數飛甍。
沙浦王渾鎮，滄洲謝朓城。望夫人化石，夢帝日環營。
半渡趨津吏，緣堤簇郡甿。場黃堆晚稻，籬碧見冬菁。
里社爭來獻，壺漿各自擎。鴟夷傾底寫，〔粔籹〕（籹粔）鬥成（缺一字）。
采石風傳柝，新林暮擊鉦。繭綸牽撥刺，犀焰照澄泓。
露冕觀原野，前驅抗旆旌。分庭展賓主，望闕拜恩榮。
比屋惸嫠輩，連年水旱并。遐思常後已，下令必先庚。
遠岫低屏列，支流曲帶縈。湖魚香勝肉，官酒重於餳。
憶昔泉源變，斯須地軸傾。雞籠為石顆，龜眼入泥坑。
事繫人風重，官從物論輕。江春俄澹蕩，樓月幾虧盈。
柳長千絲宛，田塍一線絣。遊魚將婢從，野雉見媒驚。
波淨攢鳧鵲，洲香發杜蘅。一鍾菰葑米，千里水葵羹。
受譴時方久，分憂政未成。比瓊雖碌碌，於鐵尚錚錚。
早忝登三署，曾聞奏六英。無能甘負弩，不慎在提衡。
口語成中遘，毛衣阻上征。時聞關利鈍，智亦有聾盲。
昔愧山東妙，今慚海內兄。後來登甲乙，早已在蓬瀛。
心托秦明鏡，才非楚白珩。齒衰親藥物，宦薄傲公卿。
捧日皆元老，宣風盡大彭。好令朝集使，結束赴新正。
[頁]卷,冊....[4101]363,11
第519筆
　　　　和武中丞秋日寄懷簡諸僚故　劉禹錫
退朝還公府，騎吹息繁陰。吏散秋庭寂，烏啼煙樹深。
威生奉白簡，道勝外華簪。風物清遠目，功名懷寸[4101]陰。
雲衢念前侶，綵翰寫沖襟。涼菊照幽徑，敗荷攢碧潯。
感時江海思，報國松筠心。空愧壽陵步，芳塵何處尋。
[頁]卷,冊....[4102]363,11
第520筆
　　　　和令狐相公春日尋花有懷白侍郎閣老　劉禹錫
芳菲滿雍州，鸞鳳許同遊。花逕須深入，時光不少留。
色鮮由樹嫩，枝亞為房稠。靜對仍持酒，高看特上樓。
晴宜連夜賞，雨便一年休。共憶秋官處，餘霞曲水頭。
[頁]卷,冊....[4102]363,11
第521筆
　　　　荊州歌二首　劉禹錫
渚宮楊柳暗，麥城朝雉飛。可憐踏青伴，乘暖著輕衣。

今日好南風，商旅相催發。沙頭檣竿上，始見春江闊。

[頁]卷,冊....[4103]364,11
第522筆
　　　　紀南歌　劉禹錫
風煙紀南城，塵土荊門路。天寒多獵騎（一作獵獸者），走上樊姬墓。
[頁]卷,冊....[4103]364,11
第523筆
　　　　視刀環歌　劉禹錫
常恨言語淺，不如人意深。今朝兩相視，脈脈萬重心。
[頁]卷,冊....[4103]364,11
第524筆
　　　　三閣辭四首（吳聲）　劉禹錫
貴人三閣上，日晏未梳頭。不應有恨事，嬌甚卻成愁。

珠箔曲瓊鉤，仔（一作子）細見揚州。北兵那得度，浪話判（一作語聲）悠悠。

沉香帖閣柱，金縷畫門（一作閣）楣。回首降旛下，已見黍〔離〕（雞）離。

三人出眢井，一身登檻車。朱門漫臨水，不可（一作得）見鱸魚。

[頁]卷,冊....[4103]364,11
第525筆
　　　　紇那曲二首　劉禹錫
楊柳鬱青青，竹枝無限情。周（一作同）郎一回顧，聽唱紇那聲。

踏曲興無窮，調同詞不同。願郎千萬壽，長作主人翁。

[頁]卷,冊....[4104]364,11
第526筆
　　　　淮陰行五首（并引）　劉禹錫
　　古有長干行，言三江之事悉矣。余嘗阻風淮陰，作淮陰行，以裨樂府
　　。
簇簇淮陰市，竹樓緣岸上。好日起檣竿，烏飛驚五兩。

今日轉船頭，金烏指西北。煙波與春草，千里同一色。

船頭大銅鐶，摩挲光陣陣。早早（一作晚）使風（一作便風）來，沙頭一眼認。

何物令儂羨，羨郎船尾燕。銜泥趁檣竿，宿食長相見。

隔浦望行船，頭昂尾幰幰。無奈晚來（一作挑菜）時，清淮春浪軟。

[頁]卷,冊....[4104]364,11
第527筆
　　　　渾侍中宅牡丹　劉禹錫
徑尺千餘朵，人間有此花。今朝見顏色，更不向諸家。
[頁]卷,冊....[4104]364,11
第528筆
　　　　詠紅柿子　劉禹錫
曉連星影出，晚帶日光懸。本因遺采掇（一作摘），翻自保天年。
[頁]卷,冊....[4104]364,11
第529筆
　　　　呂八見寄郡內書懷因而戲和　劉禹錫
文苑振金聲，循良冠百城。不知今史氏，何處列君名。
[頁]卷,冊....[4104]364,11
第530筆
　　　　秋風引　劉禹錫
何處秋風至，蕭蕭送雁群。朝來入庭樹，孤客最先聞。
[頁]卷,冊....[4105]364,11
第531筆
　　　　柳花詞三首　劉禹錫
開從綠條上，散逐香風遠。故取花落時，悠揚占春晚。

輕飛不假風，輕落不委地。撩亂舞晴空，發人無限思。

晴天闇闇雪，來送青春暮。無意似多情，千家萬家去。

[頁]卷,冊....[4105]364,11
第532筆
　　　　路傍曲　劉禹錫
南山宿雨晴，春入鳳凰城。處處聞弦管，無非送酒聲。
[頁]卷,冊....[4105]364,11
第533筆
　　　　君山懷古　劉禹錫
屬車八十一，此地阻長風。千載威靈盡，赭山寒水中。
[頁]卷,冊....[4105]364,11
第534筆
　　　　庭竹　劉禹錫
露滌鉛粉節，風搖青玉枝。依依似君子，無地不相宜。
[頁]卷,冊....[4105]364,11
第535筆
　　　　唐郎中宅與諸公同飲酒看牡丹　劉禹錫
今日花前飲，甘心醉數杯。但愁花有語，不為老人開。
[頁]卷,冊....[4105]364,11
第536筆
　　　　題壽安甘棠館二首　劉禹錫
公館似仙家，池清竹徑斜。山禽忽驚起，沖落半巖花。
[4105]
門前洛陽道，門裏桃花路。塵土與煙霞，其間十餘步。

[頁]卷,冊....[4106]364,11
第537筆
　　　　古詞二首（一作諷古）　劉禹錫
軒后初冠冕，前旒為蔽明。安知從複道，然後見人情。

簿領乃俗士，清談信古風。吾觀蘇令綽，朱墨一何工。

[頁]卷,冊....[4106]364,11
第538筆
　　　　寓興二首　劉禹錫
常談即至理，安事非常情。寄語何平叔，無為輕老生。

世途多禮數，鵬鷃各逍遙。何事陶彭澤，拋官為折腰。

[頁]卷,冊....[4106]364,11
第539筆
　　　　詠史二首　劉禹錫
驃騎非無勢，少卿終不去。世道劇頹波，我心如砥柱。

賈生明王道，衛綰工車戲。同遇漢文時，何人居貴位。

[頁]卷,冊....[4106]364,11
第540筆
　　　　經檀道濟故壘　劉禹錫
萬里長城壞，荒營野草秋。秣陵多士女，猶唱白符鳩。（史云：當時人歌曰：可憐白符鳩，枉殺檀江州。）
[頁]卷,冊....[4106]364,11
第541筆
　　　　傷段右丞（江湖舊遊，南宮交代。）　劉禹錫
江海多豪氣，朝廷有直聲。何言馬蹄下，一旦是佳城。
[頁]卷,冊....[4106]364,11
第542筆
　　　　傷獨孤舍人（并引）　劉禹錫
　　貞元中，余以御史監祠事，河南獨孤生始仕為奉禮郎。有事宗廟郊畤
　　，必與之俱，繇是甚熟。及余謫武陵，九年間，[4106]獨孤生仕至中
　　書舍人。視草禁中，上方許以宰相。元和十年春，余祗召抵京師，次
　　都亭日，舍人以疾不起，余聞，因作傷詞以為弔。
昔別矜（一作公）年少，今悲喪國華。遠來同社燕，不見早梅花。
[頁]卷,冊....[4107]364,11
第543筆
　　　　再傷龐尹　劉禹錫
京兆歸何處，章臺空暮塵。可憐鸞鏡下，哭殺畫眉人。
[頁]卷,冊....[4107]364,11
第544筆
　　　　敬酬微（一作徹）公見寄二首　劉禹錫
淒涼沃州僧，憔悴柴桑宰。別來二十年，唯餘兩心在。

越江千里鏡，越嶺四時雪。中有逍遙人，夜深觀水月。

[頁]卷,冊....[4107]364,11
第545筆
　　　　鄂渚留別李二十一表臣大夫　劉禹錫
高檣起行色，促柱動離聲。欲問江深淺，應如遠別情。
[頁]卷,冊....[4107]364,11
第546筆
　　　　答表臣贈別二首　劉禹錫
昔為瑤池侶，飛舞集蓬萊。今作江漢別，風雪一徘徊。

嘶馬立未還，行舟路將轉。江頭暝色深，揮袖依稀見。

[頁]卷,冊....[4107]364,11
第547筆
　　　　始發鄂渚寄表臣二首　劉禹錫
祖帳管弦絕，客帆西風生。回車已不見，猶聽馬嘶聲。

曉發柳林戍，遙城聞五鼓。憶與故人眠，此時猶晤語。

[頁]卷,冊....[4107]364,11
第548筆
　　　　出鄂州界懷表臣二首　劉禹錫
離席一揮杯，別愁今尚醉。遲遲有情處，卻恨江帆駛。

夢覺疑連榻，舟行忽千里。不見黃鶴樓，寒沙雪相似。

[頁]卷,冊....[4108]364,11
第549筆
　　　　和遊房公舊竹亭聞琴絕句　劉禹錫
尚有竹間路，永無綦下塵。一聞流水曲，重憶餐霞人。
[頁]卷,冊....[4108]364,11
第550筆
　　　　西州李尚書知愚與元武昌有舊遠示二篇吟之泫然因以繼和二首　劉禹錫
　　來詩云：元公令陳從事求蜀琴，公以為寄，而武昌之訃聞，因陳生會葬。
如何贈琴日，已是絕弦時。無復雙金報，空餘挂劍悲。

寶匣從此閒（一作閉），朱弦誰復調。祇應隨玉樹，同向土中銷。

[頁]卷,冊....[4108]364,11
第551筆
　　　　別蘇州二首　劉禹錫
三載為吳郡，臨岐祖帳開。雖非謝桀黠，且為一裴回。

流水閶門外，秋風吹柳條。從來送客處，今日自魂銷。

[頁]卷,冊....[4108]364,11
第552筆
　　　　罷和州遊建康　劉禹錫
秋水清無力，寒山暮多思。官閑不計程，遍上南朝寺。
[頁]卷,冊....[4108]364,11
第553筆
　　　　九日登高　劉禹錫
世路山河險，君門煙霧深。年年上高處，未省不傷心。
[頁]卷,冊....[4108]364,11
第554筆
　　　　答柳子厚　劉禹錫
年方伯玉早，恨比四愁多。會待休車騎，相隨出罻羅。
[頁]卷,冊....[4109]364,11
第555筆
　　　　館娃宮在舊郡西南硯石山前瞰姑蘇臺傍有采香徑梁天監中置佛寺曰靈巖即故宮也信為絕境因賦二章　劉禹錫
宮館貯嬌娃，當時意大誇。豔傾吳國盡，笑入楚王家。

月殿移椒壁，天花代舜華。唯餘采香徑，一帶繞山斜。

[頁]卷,冊....[4109]364,11
第556筆
　　　　聽琴（一作聽僧彈琴）　劉禹錫
禪思何妨在玉琴，真僧不見聽時心。秋堂境寂夜方半，雲去蒼梧湘水深。
[頁]卷,冊....[4110]365,11
第557筆
　　　　魏宮詞二首　劉禹錫
日晚長秋簾外報，望陵歌舞在明朝。添爐欲爇（一作欲添爐火）熏衣麝，憶得分時（一作明）不忍燒。

日映西陵松柏枝，下臺相顧一相思。朝來樂府長歌曲，唱著君王自作詞。

[頁]卷,冊....[4110]365,11
第558筆
　　　　楊枝詞二首　劉禹錫
迎得春光先到來，淺黃輕綠映樓臺。只緣嫋娜多情思，更被春風長倩猜。（一作請挼，一作便被春風長挫摧。）

巫峽巫山楊柳多，朝雲暮雨遠相和。因想陽臺無限事，為君回唱竹（一作柳）枝歌。

[頁]卷,冊....[4110]365,11
第559筆
　　　　竹枝詞二首　劉禹錫
楊柳青青江水平，聞郎江上唱歌聲。東邊日出西邊雨，道是無晴（一作情）卻（一作還）有晴（一作情）。

楚水巴山江雨多，巴人能唱本鄉歌。今朝北客思歸去，回入紇那披綠羅。
[頁]卷,冊....[4110]365,11
第560筆
　　　　堤上行三首[4110]　劉禹錫
酒旗相望大堤頭，堤下連檣堤上樓。日暮行人爭渡急，槳聲幽（一作咿）軋滿中流。

江南江北望煙波，入夜行人相應歌。桃葉傳情竹枝怨，水流無限月明多。

春堤繚繞水徘徊，酒舍旗亭次第開。日晚上樓（一作出簾）招估客，軻峨大艑落帆來。

[頁]卷,冊....[4111]365,11
第561筆
　　　　踏歌詞（一作行）四首　劉禹錫
春江月出大堤平，堤上女郎連袂行。唱盡新詞歡（一作看）不見，紅霞映（一作影）樹鷓鴣鳴。

桃蹊柳陌好經過，燈下妝成月下歌。為是襄王故宮地，至今猶自細腰多。（此首一作張籍無題詩。）

新詞宛轉遞相傳，振袖傾鬟風露前。月落烏啼雲雨散，遊童陌上拾花鈿。

日暮江頭（一作江南）聞竹枝，南人行樂北人悲。自從雲裏唱新曲，直到三春花盡時。

[頁]卷,冊....[4111]365,11
第562筆
　　　　步虛詞二首　劉禹錫
阿母種桃雲海際，花落子成三（一作二）千歲。海風（一作滄海）吹折最繁枝，跪捧瓊（一作金）盤獻天帝。

華表千年一鶴（一作鶴一）歸，凝丹為頂雪為衣。星星仙語人聽盡，卻向五雲翻翅飛。

[頁]卷,冊....[4111]365,11
第563筆
　　　　阿嬌怨　劉禹錫
望見葳蕤舉翠華，試開金屋掃（一作鎖）庭花。須臾宮女傳來信，言（一作云）幸平陽公主家。
[頁]卷,冊....[4111]365,11
第564筆
　　　　秋詞二首　劉禹錫
自古逢秋悲寂寥，我言秋日勝春朝。晴（一作橫）空一鶴排雲上，便引詩情到碧霄。

山明水淨夜來霜，數樹深紅出淺黃。試上高樓清入骨，豈如春色嗾人狂。

[頁]卷,冊....[4111]365,11
第565筆
　　　　秋扇詞　劉禹錫
莫道恩情無重來，人間榮謝遞相催。當時初入君懷袖，豈念寒爐有死灰。
[頁]卷,冊....[4112]365,11
第566筆
　　　　竹枝詞九首（并引）　劉禹錫
　　四方之，異音而同樂。歲正月，余來建平，里中兒聯歌竹枝，吹短笛
　　擊鼓以赴節。歌者揚袂睢舞，以曲多為賢。聆其音，中黃鐘之羽，卒
　　章激訐如吳聲，雖傖儜不可分，而含思宛轉，有淇澳之豔音。昔屈原
　　居沅湘間，其民迎神，詞多鄙陋，乃為作九歌。到于今荊楚歌舞之。
　　故余亦作竹枝九篇，俾善歌者颺之，附于末。後之聆巴歈。知變風之
　　自焉。
白帝城頭春草生，白鹽山下蜀江清。南人上來歌一曲，北人莫上動鄉情。

山桃紅花滿上頭，蜀江春水拍山流。花紅易衰似郎意，水流無限似儂愁。

江上朱樓新雨晴，瀼西春水縠紋生。橋東橋西好楊柳，人來人去唱歌行。

日出三竿春霧消，江頭蜀客駐蘭橈。憑（一作欲）寄狂夫書一紙，家住成都萬里橋。

兩岸山花似雪開，家家春酒滿銀杯。昭君坊中多女伴，永安宮外踏青來。

城西門前灩澦堆，年年波浪不能摧（一作推）。懊惱（一作恨）人心不如石，少時東去復西來。

瞿塘嘈嘈十二灘，人言（一作此中）道路古來難。長恨人心不如水，等閒平地起波瀾。

巫峽蒼蒼煙雨時，清猿啼再最高枝。箇裏愁人腸自斷，由來不是此聲悲。

山上層層桃李花，雲間煙火是人家。銀釧金釵來負水，長刀短笠去燒畬。

[頁]卷,冊....[4112]365,11
第567筆
　　　　楊柳枝詞九首　劉禹錫
塞北梅花羌笛吹，淮南桂樹小山詞。請君莫奏前朝曲，聽唱新翻楊柳枝。

南陌東城春早時，相逢何處不依依。桃紅李白皆誇好，須得垂楊相發揮。

鳳闕輕遮翡翠幃，龍池遙望麴塵絲。御溝春水相（一作柳）輝映，狂殺長安年少兒。

金谷園中鶯亂飛，銅駝陌上好風吹。城中（一作東）桃李須臾盡，爭似垂楊無限時。

花萼樓前初種時，美人樓上鬥腰肢。如今拋擲長（一作上）街裏，露葉如啼欲向（一作恨）誰。

煬帝行宮汴水濱，數枝（一作株）楊（一作殘）柳不勝春。晚（一作昨）來風起花如雪，飛入宮牆不見人。

御陌青（一作東）門拂地垂，千條金縷萬條絲。如今綰作同心結，將贈行人知不知。

城外春風吹（一作滿）酒旗，行人揮袂日西時。長安陌上無窮樹，唯有垂楊管別離。

輕盈嫋娜占年華，舞榭妝樓處處遮。春盡絮花（一作飛）留不得，隨風好去落誰家。

[頁]卷,冊....[4113]365,11
第568筆
　　　　浪淘沙九首　劉禹錫
九曲黃河萬里沙，浪淘風簸自天涯。如今直上銀河去，同到牽牛織女家。

洛水橋邊春日斜，碧流清（一作輕）淺見瓊砂。無端陌上狂風急，驚起鴛鴦出浪花。

汴水東流虎眼紋，清淮曉色鴨頭春。君看渡口淘沙處，渡卻人間多少人。

鸚鵡洲頭浪颭沙，青樓春望日將斜。銜泥燕子爭歸舍，獨自狂夫不憶家。（一作張籍詩。）

濯錦江邊兩岸花，春風吹浪正淘沙。女郎剪下鴛鴦錦，將向中流疋晚霞。
[4113]
日照澄洲江霧開，淘金（一作沙）女伴滿江隈。美人首飾侯王印，盡是沙中浪底來。

八月濤聲吼地來，頭高數丈觸山回。須臾卻入海門去，捲起沙堆似雪堆。

莫道讒言如浪深，莫言遷客似沙沉。千淘萬漉雖辛苦，吹盡狂沙始到金。

流水淘沙不暫停，前波未滅後波生。令人忽憶瀟湘渚，回唱迎神三兩聲。

[頁]卷,冊....[4114]365,11
第569筆
　　　　洛中送韓七中丞之吳興口號五首　劉禹錫
昔年意氣結群英，幾度朝回一字行。海北江（一作天）南零落盡，兩人相見洛陽城。

自從雲散各東西，每日歡娛卻慘悽。離別苦多相見少，一生心事在書（一作詩）題。

今朝無意訴離杯，何況清弦急管催。本欲醉中輕遠別，不知翻引酒悲來。

駱駝橋上蘋風急（一作起），鸚鵡杯中箬下春。水碧山青知好處，開顏一笑向何人。

溪中士女出笆籬，溪上鴛鴦避畫旗。何處人間似仙境，春山攜妓採茶時。

[頁]卷,冊....[4114]365,11
第570筆
　　　　送廖參謀東遊二首　劉禹錫
九陌逢君又別離，行雲別鶴本無期。望嵩樓上忽相見，看過花開花落時。

繁花落盡君辭去，綠草垂楊引征路。東道諸侯皆故人，留連必是多情處。

[頁]卷,冊....[4114]365,11
第571筆
　　　　洛中春末送杜錄事赴蘄州　劉禹錫
樽前花下長相見，明日忽為千里人。君過午橋回首望，洛城（一作陽）猶自有殘春。

[頁]卷,冊....[4114]365,11
第572筆
　　　　夜燕福建盧侍郎（一作常侍）宅因送之鎮[4114]　劉禹錫
暫駐旌旗洛水堤，綺筵紅燭醉蘭閨。美人美酒長相逐，莫怕猿聲發建溪。
[頁]卷,冊....[4115]365,11
第573筆
　　　　重送鴻舉師赴江陵謁馬逢侍御　劉禹錫
西北秋風凋蕙蘭，洞庭波上碧雲寒。茂陵才子江陵住，乞取新詩合掌看。
[頁]卷,冊....[4115]365,11
第574筆
　　　　贈長沙讚頭陀　劉禹錫
外道邪山千萬重，真言一發盡摧峰。有時明月無人夜，獨向昭潭制惡龍。
[頁]卷,冊....[4115]365,11
第575筆
　　　　送霄韻上人遊天台（一作寶韻上人）　劉禹錫
曲江僧向松江見，又到天台看石橋。鶴戀故巢雲戀岫，比君猶自不逍遙。
[頁]卷,冊....[4115]365,11
第576筆
　　　　臺城懷古　劉禹錫
清江悠悠王氣沉，六朝遺事何處尋。宮牆隱嶙圍野澤，鸛鶂夜鳴秋色深。
[頁]卷,冊....[4115]365,11
第577筆
　　　　戲贈崔千牛　劉禹錫
學道深山許（一作虛）老人，留名萬代不關身。勸君多買長安酒，南陌東城占取春。
[頁]卷,冊....[4115]365,11
第578筆
　　　　揚州春夜李端公益張侍御登段侍御平路（一作仲）密縣李少府祕書張正字復元同會於水館對酒聯句追刻燭擊銅缽故事遲輒舉觥以飲之逮夜艾群公沾醉紛然就枕余偶獨醒因題詩於段枕上以志其事（一作揚州春夜同會水館，夜艾獨醒。）　劉禹錫
寂寂獨看金燼落，紛紛只見玉山頹。自羞不是高陽侶，一夜星星（一作惺惺）騎馬回。
[頁]卷,冊....[4115]365,11
第579筆
　　　　逢王十二學士入翰林因以詩贈（時貞元二十二年，以藍田尉充學士。）　劉禹錫
廄馬翩翩禁外逢，星槎上漢杳難從。定知欲報淮南詔，促召王褒入九重。
[頁]卷,冊....[4116]365,11
第580筆
　　　　闕下口號呈柳儀曹　劉禹錫
綵仗神旗獵曉風，雞人一唱鼓蓬蓬（一作逢逢）。銅壺漏水何時歇，如此相催即老翁。
[頁]卷,冊....[4116]365,11
第581筆
　　　　監祠夕月壇書事（其禮用晝）　劉禹錫
西皞司分晝夜平，羲和停午太陰生。鏗鏘（一作鏘鏘）揖讓秋光裏，觀者如雲出鳳城。
[頁]卷,冊....[4116]365,11
第582筆
　　　　元和甲午歲詔書盡徵江湘逐客余自武陵赴京宿於都亭有懷續來諸君子　劉禹錫
雷（一作雲）雨江山（一作湘，一作湖。）起臥龍，武陵樵客躡仙蹤。十年楚水楓林下，今夜初聞長樂鐘。
[頁]卷,冊....[4116]365,11
第583筆
　　　　元和十一年自朗州召至京戲贈看花諸君子　劉禹錫
紫陌紅塵拂面來，無人不道看花回。玄都觀裏桃千樹，盡是劉郎去（一作別）後栽。
[頁]卷,冊....[4116]365,11
第584筆
　　　　再遊玄都觀（并引）　劉禹錫
　　余貞元二十一年為屯田員外郎時，此觀未有花。是歲出牧連州，尋貶
　　朗州司馬。居十年，召至京師，人人皆言，有道士手植仙桃，滿觀如
　　紅霞，遂有前篇以志一時之事。旋又出牧，今十有四年，復為主客郎
　　中。重遊玄都觀，蕩然無復一樹，唯兔葵燕麥動搖於春風耳。因再題
　　二十八字，以俟後遊，時大和二年三月。
百畝庭中半是苔，桃花淨（一作開，一作落。）盡菜花開。種桃道士歸何處，前度劉郎今又（一作獨）來。
[頁]卷,冊....[4116]365,11
第585筆
　　　　與歌者米嘉榮[4116]　劉禹錫
唱得涼（一作梁）州意外聲，舊人唯數（一作有，一作難數。）米嘉榮。近來時世（一作年少）輕先（一作前）輩，好染髭鬚事後生。（一作一別嘉榮三十載，忽聞舊曲尚依然。如今世俗輕前輩，好染髭鬚事少年。）
[頁]卷,冊....[4117]365,11
第586筆
　　　　望夫石（山正對和州郡樓）　劉禹錫
終日望夫夫不歸，化為孤石苦相思。望來已是幾千載（一作歲），只似當時（一作年）初望時。
[頁]卷,冊....[4117]365,11
第587筆
　　　　聽舊宮中樂人穆氏唱歌　劉禹錫
曾隨織女渡天河，記得雲間第一歌。休唱貞元供奉曲，當時（一作如今）朝士已無多。
[頁]卷,冊....[4117]365,11
第588筆
　　　　金陵五題（并序）　劉禹錫
　　余少為江南客，而未遊秣陵，嘗有遺恨。後為歷陽守，跂而望之。適
　　有客以金陵五題相示，逌爾生思，欻然有得。他日友人白樂天掉頭苦
　　吟，歎賞良久，且曰：石頭詩云：潮打空城寂寞回。吾知後之詩人，
　　不復措辭矣。餘四詠雖不及此，亦不孤樂天之言耳。
　　　　石頭城　劉禹錫
山圍故國周遭在，潮打空城寂寞回。淮水東邊舊時月，夜深還過女牆來。
[頁]卷,冊....[4117]365,11
第589筆
　　　　烏衣巷　劉禹錫
朱雀橋邊野草花，烏衣巷口夕陽斜。舊時（一作來）王謝堂前燕，飛入尋常百姓家。
[頁]卷,冊....[4117]365,11
第590筆
　　　　臺城　劉禹錫
臺城六代競豪華，結綺臨春事最奢。萬戶千門成野草，只緣一曲後庭花。
[頁]卷,冊....[4117]365,11
第591筆
　　　　生公講堂　劉禹錫
生公說法鬼神聽，身後空堂夜不扃。高坐寂寥塵漠漠，一方明月可中庭。
[頁]卷,冊....[4118]365,11
第592筆
　　　　江令宅　劉禹錫
南朝詞臣北朝客，歸來唯見秦淮碧。池臺竹樹三畝餘，至今人道江家宅。
[頁]卷,冊....[4118]365,11
第593筆
　　　　韓信廟　劉禹錫
將略兵機命世雄，蒼黃鍾（一作漢）室歎良弓。遂令後代登壇者，每一尋思怕立功。
[頁]卷,冊....[4118]365,11
第594筆
　　　　李賈二大諫拜命後寄楊八壽州　劉禹錫
諫省新登二直臣，萬方驚喜捧絲綸。則知天子明如日，肯放淮南（一作陽）高臥人。
[頁]卷,冊....[4118]365,11
第595筆
　　　　美溫尚書鎮定興元以詩寄賀　劉禹錫
旌旗入境犬無聲，戮盡鯨鯢漢水清。從此世人開耳目，始知名將出書生。
[頁]卷,冊....[4118]365,11
第596筆
　　　　酬瑞（一作端）州吳大夫夜泊湘川見寄一絕　劉禹錫
夜泊湘川逐客心，月明猿苦血沾襟。湘妃舊竹痕猶淺，從此因君染更深。
[頁]卷,冊....[4118]365,11
第597筆
　　　　徵還京師見舊番官馮叔達　劉禹錫
前者匆匆襆被行，十年憔悴到京城。南宮舊吏來相問，何處淹留白髮生。
[頁]卷,冊....[4118]365,11
第598筆
　　　　與歌者何戡　劉禹錫
二十餘年別帝京，重聞天樂不勝情。舊人唯有何戡在，更與殷勤唱渭城。
[頁]卷,冊....[4118]365,11
第599筆
　　　　與歌童田順郎　劉禹錫
天下（一作上）能（一作龍）歌御史娘，花前葉（一作月）底奉君王。九重深處無人見，分付新聲與順郎。
[頁]卷,冊....[4119]365,11
第600筆
　　　　燕爾館破屏風所畫至精人多歎賞題之　劉禹錫
畫時應遇空亡日，賣處難逢識別（去聲）人。唯有多情往來客，強將衫袖拂埃塵。
[頁]卷,冊....[4119]365,11
第601筆
　　　　賞牡丹　劉禹錫
庭前芍藥妖無格，池上芙蕖淨少情。唯有牡丹真國色，花開時節動京城。
[頁]卷,冊....[4119]365,11
第602筆
　　　　題攲器圖　劉禹錫
秦國功成思稅駕，晉臣名遂歎危機。無因上蔡牽黃犬，願作丹徒一布衣。
[頁]卷,冊....[4119]365,11
第603筆
　　　　傷桃源薛道士（一作尊師）　劉禹錫
壇邊松在鶴巢空，白鹿閒行舊徑中。手植紅桃千樹發，滿山無主任春風。
[頁]卷,冊....[4119]365,11
第604筆
　　　　王思道碑堂下作　劉禹錫
蒼蒼宰樹起寒煙，尚有威名海內傳。四府舊聞多故吏，幾人垂淚拜碑前。
[頁]卷,冊....[4119]365,11
第605筆
　　　　傷愚溪三首（并引）　劉禹錫
　　故人柳子厚之謫永州，得勝地，結茅樹蔬，為沼沚，為臺榭，目曰愚
　　溪。柳子沒三年，有僧遊零陵，告余曰：愚溪無復曩時矣。一聞僧言
　　，悲不能自勝，遂以所聞為七言以寄恨。
溪水悠悠春自來，草堂無主燕飛回。隔簾惟見中庭草，一樹山榴依舊開。
[4119]
草聖數行留壞壁，木奴千樹屬鄰家。唯見里門通德牓，殘陽寂寞出樵車。

柳門竹巷依依在，野草青苔日日（一作月）多。縱有鄰人解吹笛，山陽舊侶（一作里）更誰過。

[頁]卷,冊....[4120]365,11
第606筆
　　　　傷循州渾尚書　劉禹錫
貴人淪落路人哀，碧海（一作水）連天丹旐回。遙想長安此時節，朱門深巷百花開。
[頁]卷,冊....[4120]365,11
第607筆
　　　　代靖安佳人怨二首（并引）　劉禹錫
　　靖安，丞相武公居里名也。元和十一年六月，公將朝，夜漏未盡三刻
　　，騎出里門，遇盜，薨于牆下。初公為郎，余為御史，繇是有舊故。
　　今守遠服，賤不可以誄，又不得為歌詩聲于楚挽，故代作佳人怨以裨
　　于樂府云。
寶馬鳴珂踏曉塵，魚文匕首犯車茵。適來行哭里門外，昨夜華堂歌舞人。

秉燭朝天遂不回，路人彈指望高臺。牆東便是傷心地，夜夜流（一作秋）螢飛去來。

[頁]卷,冊....[4120]365,11
第608筆
　　　　碧澗寺見元九侍御和展上人詩有三生之句因以和　劉禹錫
廊下題詩滿壁塵，塔前松樹已皴鱗。古來唯有王文度，重見平生竺道人。
[頁]卷,冊....[4120]365,11
第609筆
　　　　思黯南墅賞牡丹　劉禹錫
偶然相遇人間世，合在增城阿姥家。有此傾城好顏色，天教晚發賽諸花。
[頁]卷,冊....[4120]365,11
第610筆
　　　　和浙西尚書聞（一無此）常州楊給事製新樓因寄之作　劉禹錫
文昌（一作章）星（一作新）象盡東來，油幕朱門次第開。且上新樓看風月，會乘雲雨一時回。（尚書在南宮為左丞給事，與禹錫皆是郎吏。）
[頁]卷,冊....[4120]365,11
第611筆
　　　　後梁宣明二帝碑堂下作　劉禹錫
玉馬朝周從此辭，園陵寂寞對豐碑。千行宰樹荊州道，暮雨蕭蕭聞子規。
[頁]卷,冊....[4121]365,11
第612筆
　　　　贈李司空妓　劉禹錫
　　一作禹錫赴吳臺。揚州大司馬杜公鴻漸開宴，命妓侍酒。本事詩云：
　　李紳罷鎮在京，慕劉名，嘗邀至第中，厚設飲饌。酒酣，命〔妙妓〕
　　（妓妙）歌以送之。劉於席上賦詩，李因以妓贈之。崔令欽教坊記云
　　：杜韋娘，歌曲名，非妓姓名也。
高髻雲鬟（一作髮鬢梳頭，一作髫梳頭。）宮樣妝，春風一曲杜韋娘。司空見慣渾閒事，斷盡（一作惱亂）蘇州刺史腸。
[頁]卷,冊....[4121]365,11
第613筆
　　　　和西川李尚書傷孔雀及薛濤之什　劉禹錫
玉兒已逐金鐶葬，翠羽先隨秋草萎。唯見芙蓉含曉露，數行紅淚滴清池。（後魏元樹，南陽王禧之子。南陽到建業，數年後北歸，愛姬朱玉兒脫金指鐶為贈。樹至魏，卻以指鐶寄玉兒，示有還意。）
[頁]卷,冊....[4121]365,11
第614筆
　　　　同樂天登棲靈寺塔　劉禹錫
步步相攜不覺難，九層雲外倚闌干。忽然笑語半天上，無限遊人舉眼看。
[頁]卷,冊....[4121]365,11
第615筆
　　　　有所嗟二首（一作元禛詩，題作所思。）　劉禹錫
庾令樓中初見時，武昌春柳似腰肢。相逢相笑（一作失）盡如夢，為雨為雲今不知。

鄂渚濛濛煙雨微，女郎魂逐暮雲歸。只應長在漢陽渡，化作鴛鴦一只飛。

[頁]卷,冊....[4121]365,11
第616筆
　　　　和裴相公傍水閒行[4121]　劉禹錫
為愛逍遙第一篇，時時閒步賞風煙。看花臨水心無事，功業成來二十年。
[頁]卷,冊....[4122]365,11
第617筆
　　　　杏園花下酬樂天見贈　劉禹錫
二十餘年作逐臣，歸來還見曲江春。遊人莫笑白頭醉，老醉花間有（一作能）幾人。
[頁]卷,冊....[4122]365,11
第618筆
　　　　和樂天春詞　劉禹錫
新妝面（一作粉）面下朱樓，深鎖春光一院愁。行到中庭數花朵，蜻蜓飛上玉搔頭。
[頁]卷,冊....[4122]365,11
第619筆
　　　　和嚴給事聞唐昌觀玉蕊花下有游仙（一作仙游）二絕　劉禹錫
玉女來看玉蕊花，異香先引七香車。攀枝弄雪時迴顧，驚怪人間日易斜。

雪蕊瓊絲（一作葩）滿院春，衣輕步步（一作羽衣輕步）不生塵。君平簾下徒相問，長伴吹簫別有人。

[頁]卷,冊....[4122]365,11
第620筆
　　　　憶樂天　劉禹錫
尋常相見意殷勤，別後相思（一作思量）夢更頻。每遇登臨好風景，羨他天性少情人。
[頁]卷,冊....[4122]365,11
第621筆
　　　　醉答樂天　劉禹錫
洛城洛城何日歸，故人故人今轉稀。莫嗟雪裏暫時別，終擬雲間相逐飛。
[頁]卷,冊....[4122]365,11
第622筆
　　　　虎丘寺見元相公二年前題名愴然有詠（前年滻橋送之武昌）　劉禹錫
滻水送君君不還，見君題字虎丘山。因知早貴兼才子，不得多時在世間。
[頁]卷,冊....[4122]365,11
第623筆
　　　　寄贈小樊　劉禹錫
花面丫頭十三四，春來綽約向人時。終須買取名（一作多）春草，處處將行（一作來，一作相將。）步步隨。
[頁]卷,冊....[4122]365,11
第624筆
　　　　吟樂天自問愴然有作　劉禹錫
親友關心皆不見，風光滿眼倍（一作獨）傷神。洛陽城裏多池館，幾處花開有主人。
[頁]卷,冊....[4123]365,11
第625筆
　　　　和令狐相公別牡丹　劉禹錫
平章宅裏一欄花，臨到開時不在家。莫道兩京非遠別，春明門外即天涯。
[頁]卷,冊....[4123]365,11
第626筆
　　　　和令狐相公聞思帝鄉有感（一本題上有遙字）　劉禹錫
當初造曲者為誰，說得思鄉戀闕時。滄海西頭舊丞相，停杯處分（上聲）不須吹。
[頁]卷,冊....[4123]365,11
第627筆
　　　　酬令狐相公見寄　劉禹錫
群玉山頭住四年，每聞笙鶴看諸仙。何時得把浮丘袖，白日將昇第九天。
[頁]卷,冊....[4123]365,11
第628筆
　　　　令狐相公春思見寄　劉禹錫
一紙書封四句詩，芳晨對酒遠相思。長吟盡日西南望，猶及殘春花落時。
[頁]卷,冊....[4123]365,11
第629筆
　　　　城內花園頗曾遊玩令公居守亦有素期適春霜一夕委謝書實以答令狐相公見謔　劉禹錫
樓下芳園最占春，年年結侶採花頻。繁霜一夜相撩治，不似佳人似老人。
[頁]卷,冊....[4123]365,11
第630筆
　　　　奉和裴晉公涼風亭睡覺　劉禹錫
驪龍睡後珠元在，仙鶴行時步又輕。方寸瑩然無一事，水聲來似玉琴聲。
[頁]卷,冊....[4123]365,11
第631筆
　　　　答裴令公雪中訝白二十二與諸公不相訪之什[4123]　劉禹錫
玉樹瓊樓滿眼新，的知開閣待諸賓。遲遲未（一作來）去非無意，擬作梁園坐右人。
[頁]卷,冊....[4124]365,11
第632筆
　　　　吳方之見示聽江西故吏朱幼恭歌三篇頗有懷故林之想吟諷不足因而和之（一作和人憶江西故吏歌）　劉禹錫
侯家故吏歌聲發，逸處能高怨處低。今歲洛中無雨雪，眼前風景是江西。
[頁]卷,冊....[4124]365,11
第633筆
　　　　裴令公見示誚樂天寄奴買馬絕句斐言仰和且戲樂天　劉禹錫
常奴安得似方回，爭望追風絕足來。若把翠娥酬騄耳（一作駬），始知天下有奇才。
[頁]卷,冊....[4124]365,11
第634筆
　　　　酬思黯代書見戲（一作酬牛相見寄）　劉禹錫
官冷如漿病滿身，凌寒不易過（一作遇）天津。少年留取（一作守）多情興，請待花時作主人。
[頁]卷,冊....[4124]365,11
第635筆
　　　　答張侍御賈喜再登科後自洛赴上都贈別　劉禹錫
又被時人寫姓名，春風引路入京城。知君憶得前身事，分付鶯花與後生。
[頁]卷,冊....[4124]365,11
第636筆
　　　　赴連州途經洛陽諸公置酒相送張員外賈以詩見贈率爾酬之　劉禹錫
謫在三湘最遠州，邊鴻不到水南流。如今暫寄樽前笑，明日辭君步步愁。
[頁]卷,冊....[4124]365,11
第637筆
　　　　贈元九侍御文石枕以詩獎之　劉禹錫
文章似錦氣如虹，宜薦華簪綠殿中。縱使涼飆生旦夕，猶堪拂拭愈頭風。
[頁]卷,冊....[4124]365,11
第638筆
　　　　酬元九院長自江陵見寄　劉禹錫
無事尋花至仙境，等閒栽樹比封君。金門通籍真多士，黃紙除書每日聞。
[頁]卷,冊....[4124]365,11
第639筆
　　　　酬楊侍郎憑見寄　劉禹錫
翔鸞闕底謝皇恩，纓上滄浪舊水痕。疏傅揮金忽相憶，遠擎長句與招魂。
[頁]卷,冊....[4125]365,11
第640筆
　　　　酬馬大夫登洭口戍見寄（一作酬海南馬大夫，一作匯口，一作涯口。）　劉禹錫
新辭將印拂朝纓，臨水登山四體輕。猶念天涯未歸客，瘴雲深處守孤城。
[頁]卷,冊....[4125]365,11
第641筆
　　　　答楊八敬之絕句（楊時亦謫居）　劉禹錫
飽霜孤竹聲偏切，帶火焦桐韻本悲。今日知音一留聽，是君心事（一作手）不平時。
[頁]卷,冊....[4125]365,11
第642筆
　　　　重寄表臣二首　劉禹錫
對酒臨流奈別何，君今已醉（一作貴）我蹉跎。分明記取星星鬢，他日相逢應更多。

世間人事有何窮，過後思量盡是空。早晚同歸洛陽陌，卜鄰須（一作願）近祝雞翁。

[頁]卷,冊....[4125]365,11
第643筆
　　　　重寄絕句（一作寄唐州楊八）　劉禹錫
淮西既是平安地，鴉路今無羽檄飛。聞道唐州最清靜，戰場耕盡野花稀。
[頁]卷,冊....[4125]365,11
第644筆
　　　　酬楊八副使將赴湖南途中見寄一絕　劉禹錫
知逐征南冠楚材，遠勞書信到陽臺。明朝若上（一作到）君山上（一作望），一道巴江自此來。
[頁]卷,冊....[4125]365,11
第645筆
　　　　遙和韓睦州元相公二君子　劉禹錫
玉人紫綬相輝映，卻要霜鬚（一作髯）一兩莖。其奈無成空老去，每臨明鏡若為情。
[頁]卷,冊....[4125]365,11
第646筆
　　　　吳興敬郎中見惠斑竹杖兼示一絕聊以謝之[4125]　劉禹錫
一莖炯炯琅玕色，數節重重玳瑁文。拄到高山未登處，青雲路上願逢君。
[頁]卷,冊....[4126]365,11
第647筆
　　　　奉和裴令公夜宴　劉禹錫
天下蒼生望不休，東山雖有但時游。從（一作後）來海上仙桃樹，肯逐人間風露秋。
[頁]卷,冊....[4126]365,11
第648筆
　　　　秋夜安國觀聞笙　劉禹錫
織女分明銀漢秋，桂枝梧葉共颼飀。月露滿庭人寂寂，霓裳一曲在高樓。
[頁]卷,冊....[4126]365,11
第649筆
　　　　酬僕射牛相公晉國池上別後至甘棠館忽夢同游因成口號見寄　劉禹錫
已嗟池上別魂驚，忽報夢中攜手行。此夜獨歸還乞夢，老人無睡到天明。
[頁]卷,冊....[4126]365,11
第650筆
　　　　裴侍郎大尹雪中遺酒一壺兼示喜眼疾平一絕有閒行把酒之句斐然仰酬　劉禹錫
卷盡輕雲月更明，金篦不用且閒行。若傾家釀招來客，何必池塘春草生。
[頁]卷,冊....[4126]365,11
第651筆
　　　　和滑州李尚書上巳憶江南禊事　劉禹錫
白馬津頭春日遲，沙州歸雁拂旌旗。柳營唯有軍中戲，不似江南三月時。
[頁]卷,冊....[4126]365,11
第652筆
　　　　酬柳柳州家雞之贈　劉禹錫
日日臨池弄小雛，還思寫論付官奴。柳家新樣元和腳，且盡薑芽斂（一作劍）手徒。
[頁]卷,冊....[4126]365,11
第653筆
　　　　答前篇　劉禹錫
小兒弄筆不能嗔，涴壁書窗且當（一作賞）勤。聞彼夢熊猶未兆，女中誰是衛夫人。
[頁]卷,冊....[4126]365,11
第654筆
　　　　答後篇[4126]　劉禹錫
昔日慵工記姓名，遠勞辛苦寫西京。近來漸有臨池興，為報元常欲抗行。
[頁]卷,冊....[4127]365,11
第655筆
　　　　重答柳柳州　劉禹錫
弱冠同懷長者憂，臨岐回想盡悠悠。耦耕若便遺身老，黃髮相看萬事休。
[頁]卷,冊....[4127]365,11
第656筆
　　　　登清暉（一作輝）樓　劉禹錫
潯陽江色潮添滿，彭蠡秋聲雁送來。南望廬山千萬仞，共誇新出棟梁材。
[頁]卷,冊....[4127]365,11
第657筆
　　　　赴和州於武昌縣再遇毛仙翁十八兄因成一絕　劉禹錫
武昌山下蜀江東，重向仙舟見葛洪。又得案前親禮拜，大羅天訣玉函封。
[頁]卷,冊....[4127]365,11
第658筆
　　　　寄毘陵楊給事三首　劉禹錫
揮毫起制來東省，躡足修名謁外臺。好著櫜鞬莫惆悵，出文入武是全才。

曾主魚書輕刺史，今朝自請左魚來。青雲直上無多地，卻要斜飛取勢回。

東城南陌昔同游，坐上無人第二流。屈指如今已零落，且須歡喜（一作笑）作鄰州。

[頁]卷,冊....[4127]365,11
第659筆
　　　　陪崔大尚書及諸閣老宴杏園　劉禹錫
更將何面上春臺，白事無成老又催。唯有落花無俗態，不嫌憔悴滿頭來。
[頁]卷,冊....[4127]365,11
第660筆
　　　　曹剛　劉禹錫
大弦嘈囋小弦清，噴雪含風意思生。一聽曹剛彈薄媚，人生不合出京城。
[頁]卷,冊....[4127]365,11
第661筆
　　　　寄湖州韓中丞[4127]　劉禹錫
老郎日日憂蒼鬢，遠守年年壓白蘋。終日相思不相見，長頻（一作頭）相見是何人。
[頁]卷,冊....[4128]365,11
第662筆
　　　　楊柳枝　劉禹錫
楊子江頭煙景迷，隋家宮書拂金堤。嵯峨猶有（一作是）當時色，半蘸波中水鳥棲。
[頁]卷,冊....[4128]365,11
第663筆
　　　　田順郎歌　劉禹錫
清歌不是世間音，玉殿嘗聞（一作開）稱主心。唯有順郎全學得，一聲飛出九重深。
[頁]卷,冊....[4128]365,11
第664筆
　　　　夜聞商人船中箏　劉禹錫
大艑高帆一百尺，新聲促柱十三弦。揚州市裏商人女，來占江西明月天。
[頁]卷,冊....[4128]365,11
第665筆
　　　　聞道士彈思歸引　劉禹錫
仙公（一作翁）一奏思歸引，逐客初聞自泫然。莫怪殷勤悲此曲，越聲長苦已三年。
[頁]卷,冊....[4128]365,11
第666筆
　　　　喜康將軍見訪　劉禹錫
謫君愁寂似幽棲，百草當門茅舍低。夜獵將軍忽相訪，鷓鴣驚起繞籬啼。
[頁]卷,冊....[4128]365,11
第667筆
　　　　贈劉景擢第　劉禹錫
湘中才子是劉郎，望在長沙住桂陽。昨日鴻都新上第，五陵年少讓清光。
[頁]卷,冊....[4128]365,11
第668筆
　　　　赴連山途次德宗山陵寄張員外　劉禹錫
常時並冕奉天顏，委佩低簪彩仗間。今日獨來張樂地，萬重雲水望橋山。
[頁]卷,冊....[4128]365,11
第669筆
　　　　嘗茶[4128]　劉禹錫
生拍芳叢鷹觜芽，老郎封寄謫仙家。今宵更有湘江月，照出菲菲滿碗花。
[頁]卷,冊....[4129]365,11
第670筆
　　　　梁國祠　劉禹錫
梁國三郎威德尊，女巫簫鼓走鄉村。萬家長見空山上，雨氣蒼茫生廟門。
[頁]卷,冊....[4129]365,11
第671筆
　　　　望洞庭　劉禹錫
湖光秋雨兩相和，潭面無風鏡未磨。遙望洞庭山水翠（一作山翠色），白銀（一作雲）盤裏一青螺。
[頁]卷,冊....[4129]365,11
第672筆
　　　　楊柳枝　劉禹錫
春江一曲柳千條，二十年前舊板橋。曾與美人橋上別，恨無消息到今朝。
[頁]卷,冊....[4129]365,11
第673筆
　　　　樓上　劉禹錫
江上樓高二十梯，梯梯登遍與雲齊。人從別浦經年去，天向平蕪盡處低。
[頁]卷,冊....[4129]365,11
第674筆
　　　　洛濱病臥戶部李侍郎見惠藥物謔以文星之句斐然仰謝　劉禹錫
隱几支頤對落暉，故人書信到柴扉。周南留滯商山老，星象如今屬少微。
[頁]卷,冊....[4129]365,11
第675筆
　　　　故洛城古牆　劉禹錫
粉落椒飛知幾春，風吹雨灑旋成塵。莫言一片危基在，猶過無窮來往人。
[頁]卷,冊....[4129]365,11
第676筆
　　　　句　劉禹錫
湖上收宿雨。

故國思如此，若為天外心。（寄白公，○並見張為主客圖。）
[4129]
東屯滄海闊，南讓洞庭寬。（秋水詠，○見紀事。）

翠粒照晴露。（見侯鯖錄。）

銀花垂院牓，翠羽撼條鈴。（雪，○見天中記。）

[頁]卷,冊....[4130]365,11