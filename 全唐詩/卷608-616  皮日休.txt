第1筆
　　　　補周禮九夏系文（并序。）　皮日休
　　周禮，鍾師掌金奏，凡樂事以鐘鼓奏九夏。案鄭康成注云：夏者，大
　　也。樂之大者，歌有九也。九夏者，皆詩篇名也，頌之類也（一作九
　　夏者皆詩篇銘頌之類）。此歌之大者，載在樂章，樂崩亦從而亡，是
　　以頌不能具也。嗚呼，吾觀之魯頌，其古也亦久矣。九夏亡者，吾能
　　頌乎？夫大樂既去，至音不嗣，頌於古不足以補亡，頌於今不足以入
　　用，庸可（一作何）頌乎？頌之亡者，俾千古之下，鄭衛之內，窈窈
　　（一作杳杳）冥冥，不獨有大卷（音拳，黃帝樂名）之音者乎！
　　　　九夏歌九篇　皮日休
　　王夏之歌者，王出入之所奏也。（四章，章四句。）
爣爣皎日，欻麗於天。厥明御舒，如王出焉。
爣爣皎日，欻入於地。厥晦厥貞，如王入焉。
出有龍旂，入有珩佩。勿驅勿馳，惟慎惟戒。[7012]
出有嘉謀，入有內則。繄彼臣庶，欽王之式。
　　肆夏之歌者，尸出入之所奏也。（二章，章四句。）
愔愔清廟，儀儀象服。我尸出矣，迎神之穀。
杳杳陰竹，坎坎路鼓。我尸入矣，得神之祜。
　　昭夏之歌者，牲出入之所奏也。（二章，章四句。）
有鬱其鬯，有儼其彝。九變未作，全乘來之。
既醑既酢，爰（音孕，一作暢）爰舞。象物既降，全乘之去。
　　納夏之歌者，四方賓客來之所奏也。（四章，章四句。）
麟之儀儀，不縶不維。樂得而至，如賓之嬉。
鳳之愉愉，不篝不笯。樂德而至，如賓之娛。
自筐及筥，我有牢醑。自筐及篚，我有貨幣。
我牢不愆，我貨不匱。碩碩其才，有樂而止。
　　章夏之歌者，臣有功之所奏也。（四章，章四句。）
王有虎臣，錫之鈇鉞。征彼不憓，一撲而滅。
王有虎臣，錫之圭瓚。征彼不享，一烘而泮。
王有掌訝，遉（音偵）爾疆理。王有掌客，饋爾饔餼。[7013]
何以樂之，金石九奏。何以錫之，龍旂九旒。
　　齊夏之歌者，夫人祭之所奏也。（一章，章四句。）
玲玲衡笄，翬衣（一作翬）褕翟。自內而祭，為君之則。
　　族夏之歌者，族人酌之所奏也。（二章，章四句。）
洪源誰孕，疏為江河。大塊孰埏，播為山阿。
厥流浩漾（一作），厥勢嵯峨。今君之酌，慰我實多。
　　械（興陔同，一作祴）夏之歌者，賓既出之所奏也。（三章，章三句。）
禮酒既酌，嘉賓既厚，牘為之奏。
禮酒既竭，嘉賓既悅，應為之節。
禮酒既罄，嘉賓既醒（一作酲），雅為之行。（牘、應、雅，三樂器也。賓醉而出，奏械夏，以此三器築地，為之行事也。）
　　驁夏之歌者，公出入之所奏也。（二章，章四句。）
桓桓其珪，袞袞其衣。出作二伯，天子是毗。
桓桓其珪，袞袞其服。入作三孤，國人是福。
[頁]卷,冊....[7014]608,18
第2筆
　　　　三羞詩三首（并序。）
　　丙戌歲，日休射策不上，東退於肥陵。出都門，見朝列中論犯常權者
　　，得罪南竄。卯詔辰發，持法吏不容一息留私室。視其色，若將厭祿
　　位、悔名望者。皮子闚之，然泣，然羞，故作是詩以應之。[7014]
吾聞古君子，介介勵其節。入門疑儲宮，撫己思鈇鉞。
志（一作忠）者若不退，佞者何由達。君臣一殽膳，家國共殘殺。
此道見於今，永思心若裂。王臣方謇謇，佐我無玷缺。
如何以謀計，中道生芽蘗。憲司遵故典，分道播南越。
蒼惶出班行，家室不容別。玄鬢行為霜，清淚立成血。
乘遽劇飛鳥，就傳過風發。嗟吾何為者，叨在造士列。
獻文不上第，歸于淮之汭。蹇蹄可再奔，退羽可後歇。
利則侶軒裳，塞則友松月。而於方寸內，未有是愁結。
未為祿食仕，俯不愧粱糲。未為冠冕人，死不慚忠烈。
如何有是心，不能叩丹闕。赫赫負君歸，南山采芝蕨。

　　日休旅次於許傳舍，聞叫咷之聲動於城郭。問於道民，民曰：蠻圍我
　　交阯，奉詔征許兵二千征之。其征且再，有戰皆沒。其哭者，許兵之
　　屬。嗚呼，揚子不云，夫朱崖之絕，捐之之力也。否則介鱗易我衣裳
　　，其是之謂耶。皮子為之內過曰：吾之道不足以濟時，不可以備位。
　　又手不提桴鼓，身不被兵械。恬然自順，恬然自樂。吾亦為許師之罪
　　人耳。作詩以弔之。
南荒不擇吏，致我交阯覆。綿聯三四年，流為中夏辱。
懦者鬥即退，武者兵則黷。軍庸滿天下，戰將多金玉。
刮則齊民癰，分為猛士祿。雄健許昌師，忠武冠其族。
去為萬騎風，住作一川肉。昨朝殘卒回，千門萬戶哭。
哀聲動閭里，怨氣成山谷。誰能聽晝鼙，不忍看金鏃。
吾有制勝術，不奈賤碌碌。貯之胸臆間，慚見許師屬。
自嗟胡為者，得躡前修躅。家不出軍租，身不識部曲。
亦衣許師衣，亦食許師粟。方知古人道，蔭我已為足。
念此向誰羞，悠悠穎川綠。

　　丙戌歲，淮右蝗旱。日休寓小墅於州東。下第後，歸之，見潁民轉徙
　　者。盈途塞陌，至有父捨其子、夫捐其妻，行哭立[7015]，朝去夕
　　死。嗚呼，天地誠不仁耶，皮子之山居，椸有襲，鍑有炊，晏眠而夕
　　飽，朝樂而暮娛，何能於潁川民而獨享是。為將天地遺之耶，因羞不
　　自容。作詩以唁之。
天子丙戌年，淮右民多飢。就中潁之汭，轉徙何纍纍。
夫婦相顧亡，棄卻抱中兒。兄弟各自散，出門如大癡。
一金易蘆蔔，一縑換鳧茈。荒村墓鳥樹，空屋野花籬。
兒童齧草根，倚桑空羸羸。斑白死路傍，枕土皆離離。
方知聖人教，於民良在斯。厲能去人愛，荒能奪人慈。
如何司牧者，有術皆在茲。粵吾何為人，數畝清溪湄。
一寫落第文，一家歡復嬉。朝食有麥饘，晨起有布衣。
一身既飽暖，一家無怨咨。家雖有畎畝，手不秉鎡基。
歲雖有札瘥，庖不廢晨炊。何道以致是，我有明公知。
食之以侯食，衣之以侯衣。歸時恤金帛，使我奉庭闈。
撫己愧潁民，奚不進德為。因茲感知己，盡日空涕洟。

[頁]卷,冊....[7016]608,18
第3筆
　　　　七愛詩（并序。）　皮日休
　　皮子之志，常以真純自許。每謂立大化者，必有真相，以房杜為真相
　　焉。定大亂者，必有真將，以李太尉為真將焉。傲大君者，必有真隱
　　，以盧徵君為真隱焉。鎮澆俗者，必有真吏，以元魯山為真吏焉。負
　　逸氣者，必有真放，以李翰林為真放焉。為名臣者，必有真才，以白
　　太傅為真才焉。嗚呼，吾之道時耶，行其事也，在乎愛忠矣。不時耶
　　，行其事也，亦在乎愛忠矣。苟有心歌詠者，豈徒然哉。
　　　　房杜二相國（玄齡、如晦。）　皮日休
吳愛房與杜，貧賤共聯步。脫身拋亂世，策杖歸真主。
縱橫握中算，左右天下務。骯髒無敵才，磊落不世遇。
美矣名公卿，卿然真宰輔。黃閣三十年，清風一萬古。
巨業照國史，大勳鎮王府。遂使後世民，至今受[7016]陶鑄。
粵吾少有志，敢躡前賢路。苟得同其時，願為執鞭豎。
[頁]卷,冊....[7017]608,18
第4筆
　　　　李太尉（晟）　皮日休
吾愛李太尉，崛起定中原。驍雄十萬兵，四面圍國門。
一戰取王畿，一叱散妖氛。乘輿既反正，凶豎爭亡魂。
巍巍柱大功，蕩蕩蓋世勳。仁於曹孟德，勇過霍將軍。
丹券入帑藏，青史傳子孫。所謂大丈夫，動合驚乾坤。
所謂聖天子，難得忠貞臣。下以契魚水，上以合風雲。
百世必一亂，千年方一人。吾雖翰墨子，氣概敢不群。
願以太平頌，題向甘泉春。
[頁]卷,冊....[7017]608,18
第5筆
　　　　盧徵君（鴻）　皮日休
吾愛盧徵君，高臥嵩山裏。百闢未一顧，三徵方暫起。
坦腹對宰相，岸幘揖天子。建禮門前吟，金鑾殿裏醉。
天下皆餔糟，徵君獨潔己。天下皆樂聞，徵君獨洗耳。
天下皆懷羞，徵君獨多恥。銀黃不妨懸，赤紱不妨被。
而於心抱中，獨作羲皇地。籃輿一雲返，泥詔褒不已。
再看緱山雲，重酌嵩陽水。放曠書裏終，逍遙醉中死。
吾謂伊與周，不若徵君貴。吾謂巢與許，不若徵君義。
高名無階級，逸跡絕涯涘。萬事唐書中，逸名不可比。
粵吾慕真隱，強以骨肉累。如教不為名，敢有徵君志。
[頁]卷,冊....[7017]608,18
第6筆
　　　　元魯山（德秀）　皮日休
吾愛元紫芝，清介如伯夷。輦母遠之官，宰邑無玷疵。
三年魯山民，豐稔不暫饑。三年魯山吏，清慎各自持。
只飲魯山泉，只采魯山薇。一室冰檗苦，四遠聲光飛。
退歸舊隱來，斗酒入茅茨。雞黍匪家畜，琴尊常自怡。
盡日一菜食，窮年一布衣。清似匣中鏡，直如琴上絲。
世無用賢人，青山生白髭。既臨黔婁衾，空立[7017]陳寔碑。
吾無魯山道，空有魯山辭。所恨不相識，援毫空涕垂。
[頁]卷,冊....[7018]608,18
第7筆
　　　　李翰林（白）　皮日休
吾愛李太白，身是酒星魄。口吐天上文，跡作人間客。
磥砢千丈林，澄澈萬尋碧。醉中草樂府，十幅筆一息。
召見承明盧，天子親賜食。醉曾吐御床，傲幾觸天澤。
權臣妒逸才，心如斗筲窄。失恩出內署，海岳甘自適。
刺謁戴接，赴宴著縠（一作穀）屐。諸侯百步迎，明君九天憶。
竟遭腐脅疾，醉魄歸八極。大鵬不可籠，大椿不可植。
蓬壺不可見，姑射不可識。五岳為辭鋒，四溟作胸臆。
惜哉千萬年，此俊不可得。
[頁]卷,冊....[7018]608,18
第8筆
　　　　白太傅（居易）　皮日休
吾愛白樂天，逸才生自然。誰謂辭翰器，乃是經綸賢。
欻從浮豔詩，作得典誥篇。立身百行足，為文六藝全。
清望逸內署，直聲驚諫垣。所刺必有思，所臨必可得。
忘形任詩酒，寄傲遍林泉。所望標文柄，所希持化權。
何期遇訾毀，中道多左遷。天下皆汲汲，樂天獨怡然。
天下皆悶悶，樂天獨舍旃。高吟辭兩掖，清嘯罷三川。
處世似孤鶴，遺榮同脫蟬。仕若不得志，可為龜鏡焉。
[頁]卷,冊....[7018]608,18
第9筆
　　　　正樂府十篇（并序）　皮日休
　　樂府蓋古聖王采天下之詩，欲以知國之利病，民之休戚者也。得之者
　　，命司樂氏入之於塤箎，和之以管籥，詩之美也，聞之足以勸乎功，
　　詩之刺也，聞之足以戒乎政。故周禮太師之職，掌教六詩，小師之職
　　，掌諷誦詩。由是觀之，樂府之道大矣。今之所謂樂府者，唯以魏晉
　　之侈麗，陳梁之浮豔，謂之樂府詩，真不然矣。故嘗有可悲可懼者，
　　時宣於詠歌，總十篇，故命曰正樂府詩。[7018]
　　　　卒妻怨　皮日休
河湟戍卒去，一半多不迴。家有半菽食，身為一囊灰。
官吏按其籍，伍中斥其妻。處處魯人髽，家家杞婦哀。
少者任所歸，老者無所攜。況當札瘥年，米粒如瓊瑰。
累累作餓殍，見之心若摧。其夫死鋒刃，其室委塵埃。
其命即用矣，其賞安在哉。豈無黔敖恩，救此窮餓骸。
誰知白屋士，念此翻欸欸。
[頁]卷,冊....[7019]608,18
第10筆
　　　　橡媼歎　皮日休
秋深橡子熟，散落榛蕪岡。傴傴黃髮媼，拾之踐晨霜。
移時始盈掬，盡日方滿筐。幾曝復幾蒸，用作三冬糧。
山前有熟稻，紫穗襲人香。細獲又精舂，粒粒如玉璫。
持之納於官，私室無倉箱。如何一石餘，只作五斗量。
狡吏不畏刑，貪官不避贓。農時作私債，農畢歸官倉。
自冬及於春，橡實誑飢腸。吾聞田成子，詐仁猶自王。
吁嗟逢橡媼，不覺淚霑裳。
[頁]卷,冊....[7019]608,18
第11筆
　　　　貪官怨　皮日休
國家省闥吏，賞之皆與位。素來不知書，豈能精吏理。
大者或宰邑，小者皆尉史。愚者皆混沌，毒者如雄虺。
傷哉堯舜民，肉袒受鞭棰。吾聞古聖王，天下無遺士。
朝廷及下邑，治者皆仁義。國家選賢良，定制兼拘忌。
所以用此徒，令之充祿仕。何不廣取人，何不廣厲試。
下位既賢哉，上位何如矣。胥徒賞以財，俊造悉為吏。
天下若不平，吾當甘棄市。
[頁]卷,冊....[7019]608,18
第12筆
　　　　農父謠　皮日休
農父冤辛苦，向我述其情。難將一人農，可備十人征。
如何江淮粟，挽漕輸咸京。黃河水如電，一半沈與[7019]傾。
均輸利其事，職司安敢評。三川豈不農，三輔豈不耕。
奚不車其粟，用以供天兵。美哉農父言，何計達王程。
[頁]卷,冊....[7020]608,18
第13筆
　　　　路臣恨　皮日休
路臣何方來，去馬真如龍。行驕不動塵，滿轡金瓏璁。
有人自天來，將避荊棘叢。獰呼不覺止，推（一作椎）下蒼黃中。
十夫掣鞭策，御之如驚鴻。日行六七郵，瞥若鷹無蹤。
路臣慎勿愬，愬則刑爾躬。軍期方似雨，天命正如風。
七雄戰爭時，賓旅猶自通。如何太平世，動步卻途窮。
[頁]卷,冊....[7020]608,18
第14筆
　　　　賤貢士　皮日休
南越貢珠璣，西蜀進羅綺。到京未晨旦，一一見天子。
如何賢與俊，為貢賤如此。所知不可求，敢望前席事。
吾聞古聖人，射宮親選士。不肖盡屏跡，賢能皆得位。
所以謂得人，所以稱多士。歎息幾編書，時哉又何異。
[頁]卷,冊....[7020]608,18
第15筆
　　　　頌夷臣　皮日休
夷師本學外，仍善唐文字。吾人本尚捨，何況夷臣事。
所以不學者，反為夷臣戲。所以尸祿人，反為夷臣忌。
吁嗟華風衰，何嘗不由是。
[頁]卷,冊....[7020]608,18
第16筆
　　　　惜義鳥　皮日休
商顏多義鳥，義鳥實可嗟。危巢末（一作年）纍纍，隱在栲木花。
他巢若有雛，乳之如一家。他巢若遭捕，投之同一羅。
商人每秋貢，所貴復如何。飽以稻粱滋，飾以組繡華。
惜哉仁義禽，委戲於宮娥。吾聞鳳之貴，仁[7020]義亦足夸。
所以不遭捕，蓋緣生不多。
[頁]卷,冊....[7021]608,18
第17筆
　　　　誚虛器　皮日休
襄陽作髹器，中有庫露真。持以遺北虜，紿云生有神。
每歲走其使，所費如雲屯。吾聞古聖王，修德來遠人。
未聞作巧詐，用斯禽獸君。吾道尚如此，戎心安足云。
如何漢宣帝，卻得呼韓臣。
[頁]卷,冊....[7021]608,18
第18筆
　　　　哀隴民　皮日休
隴山千萬仞，鸚鵡巢其巔。窮危又極嶮，其山猶（一作獨）不全。
蚩蚩隴之民，懸度如登天。空中覘其巢，墮者爭紛然。
百禽不得一，十人九死焉。隴川有戍卒，戍卒亦不閒。
將命提雕籠，直到金臺（一作堂）前。彼毛不自珍，彼舌不自言。
胡為輕人命，奉此玩好端。吾聞古聖王，珍獸皆舍旃。
今此隴民屬，每歲啼漣漣。
[頁]卷,冊....[7021]608,18
第19筆
　　　　奉獻致政裴秘監　皮日休
何胤本徵士，高情動天地。既無閥閱門，常嫌冠冕累。
宰邑著嘉政，為郡留高致。移官在書府，方樂鴛池貴。
玉季牧江西，泣之不忍離。捨杖隨之去，天下欽高義。
鳥帽白絺裘，籃輿竹如意。黃菊陶潛酒，青山謝公妓。
月檻詠詩情，花溪釣魚戲。鐘陵既方舟，魏闕將結駟。
甘求白手閒，不為蒼生起。優詔加大監，所以符公議。
既為逍遙公，又作鴟夷子。安車懸不出，駟馬閒無事。
微雨漢陂舟，殘日終南騎。富貴盡凌雲，何人能至此。
猜禍皆及身，何復至如是。賢哉此丈夫，百世一人矣。
[頁]卷,冊....[7021]608,18
第20筆
　　　　秋夜有懷　皮日休
夢裏憂身泣，覺來衣尚溼。骨肉煎我心，不是謀生急。
如何欲佐主，功名未成立。處世既孤特，傳家無承[7021]襲。
明朝走梁楚，步步出門澀。如何一寸心，千愁萬愁入。
[頁]卷,冊....[7022]608,18
第21筆
　　　　喜鵲　皮日休
棄羶在庭際，雙鵲來搖尾。欲啄怕人驚，喜語晴光裏。
何況佞幸人，微禽解如此。
[頁]卷,冊....[7022]608,18
第22筆
　　　　蚊子　皮日休
隱隱聚若雷，噆膚不知足。皇天若不平，微物教食肉。
貧士無絳紗，忍苦臥茅屋。何事覓膏腴，腹無太倉粟。
[頁]卷,冊....[7022]608,18
第23筆
　　　　鹿門夏日　皮日休
滿院松桂陰，日午卻不知。山人睡一覺，庭鵲立未移。
出檐趁雲去，忘戴白接。書眼若薄霧，酒腸如漏卮。
身外所勞者，飲食須自持。何如便絕粒，直使身無為。
[頁]卷,冊....[7022]608,18
第24筆
　　　　偶書　皮日休
女媧掉繩索，緪泥成下人。至今頑愚者，生如土偶身。
雲物養吾道，天爵高我貧。大笑猗氏輩，為富皆不仁。
[頁]卷,冊....[7022]608,18
第25筆
　　　　讀書　皮日休
家貧是何物，積帙列梁耜。高齋曉開卷，獨共聖人語。
英賢雖異世，自古心相許。案頭見蠹魚，猶勝凡儔侶。
[頁]卷,冊....[7022]608,18
第26筆
　　　　貧居秋日　皮日休
亭午頭未冠，端坐獨愁予。貧家煙爨稀，灶底陰蟲語。
門小愧車馬，廩空慚雀鼠。盡室未寒衣，機聲羨鄰女。
[頁]卷,冊....[7022]608,18
第27筆
　　　　魯望讀襄陽耆舊傳見贈五百言過褒庸材靡有稱是然襄陽曩事歷歷在目夫耆舊傳所未載者漢陽王則宗社元勳孟浩然則文章大匠予次而贊之因而寄答亦詩人無言不酬之義也次韻　皮日休
漢水碧於天，南荊廓然秀。廬羅遵古俗，鄢郢迷昔囿。
幽奇無得狀，巉絕不能究。興替忽矣新，山川悄然舊。
斑斑生造士，一一應玄宿。巴庸乃嶮岨，屈景實豪右。
是非既自分，涇渭不相就。粵自靈均來，清才若天漱。
偉哉泂上隱，卓爾隆中耨。始將麋鹿狎，遂與麒麟鬥。
萬乘不可謁，千鍾固非茂。爰從景升死，境上多兵候（一作堠）。
檀溪試戈船，峴嶺屯貝冑。寂寞數百年，質唯包礫琇。
上玄賞唐德，生賢命之授。是為漢陽王，帝曰俞爾奏。
巨德聳神鬼，宏才轢前後。勢端唯金莖，質古乃玉豆。
行葉蔭大椿，詞源吐洪溜。六成清廟音，一柱明堂構。
在昔房陵遷，圓穹正中漏。繄王揭然出，上下拓宇宙。
俯視三事者，騃騃若童幼。低摧護中興，若鳳視其鷇。
遇險必伸足，逢誅將引脰。既正北極尊，遂治眾星謬。
重聞章陵幸，再見岐陽狩。日似新刮膜，天如重熨縐。
易政疾似欬，求賢勝於購。化之未綦年，民安而國富。
翼衛兩舜趨，鉤陳十堯驟。忽然遺相印，如羿卸（一作御）其彀。
姦幸卻乘釁，播遷遂終壽。遺廟屹峰崿，功名紛組繡。
開元文物盛，孟子[7023]生荊岫。斯文縱奇巧，秦璽新雕鏤。
甘窮臥牛衣，受辱對狗竇。思變如易爻，才通似玄首。
秘於龍宮室，怪於（一作即）天篆籀。知者競欲戴，嫉者或將詬。
任達且百觚，遂為當時陋。既作才鬼終，恐為仙籍售。
予生二賢末，得作升木狖。兼濟與獨善，俱敢懷其臭。
江漢稱炳靈，克明嗣清晝。繼彼欲為三，如醨如（一作和）醇酎。
既見陸夫子，駑心卻伏廄。結彼世外交，遇之於邂逅。
兩鶴思競閑，雙松格爭瘦。唯恐別仙才，漣漣涕襟袖。
[頁]卷,冊....[7024]609,18
第28筆
　　　　魯望昨以五百言見貽過有褒美內揣庸陋彌增愧悚因成一千言上述吾唐文物之盛次敘相得之歡亦迭和之微旨也　皮日休
三辰至精氣，生自蒼頡前。粵從有文字，精氣銖於綿。
所以楊墨後，文詞縱橫顛。元狩富材術，建安儼英賢。
厥祀四百餘，作者如排穿。五馬渡江日，群魚食蒲年。
大風蕩天地，萬陣黃鬚羶。縱有命世才，不如一空弮。
後至陳隋世，得之拘且緛。太浮如瀲灩，太細如蚳蝯。
太亂如靡靡，太輕如芊芊。流之為酗醟，變之為游畋。
百足雖雲眾，不救殺馬蚿。君臣作降虜，北走如猭。
所以文字妖，致其國朝遷。吾唐革其弊，取士將科縣。
文星下為人，洪秀密於緶。大開紫宸扉，來者皆詳延。
日晏朝不罷，龍姿歡（音田，呂氏春秋云：天子）。於焉周道反，由是秦法悛。
射洪陳子昂，其聲亦喧闐。惜哉不得時，將奮猶拘攣。
玉壘李太白，銅堤孟浩然。李寬包堪輿，孟澹擬（一作凝）漪漣。
埋骨采石壙，留神鹿門埏。俾其羇旅死，實覺天地孱。
猗與子美思，不盡如轉輇。縱為三十車，一字不可捐。
既作風雅主，遂司歌詠權。誰知耒陽土，埋卻真神仙。
當於李杜際，名輩或泝沿。良御非異馬，由弓非他弦。
其物無同異，其人有媸妍。自開元至今，宗社紛如煙。
爽[7024]若沆瀣英，高如崑崙巔。百家囂浮說，諸子率寓篇。
築之為京觀，解之為牲牷。各持天地維，率意東西牽。
競抵元化首，爭扼真宰咽。或作制誥藪，或為宮體淵。
或堪被金石，或可投花鈿。或與輿隸唱，或被兒童憐。
鳥壘虜亦寫，雞林夷爭傳。披揭（一作猖）覆載樞，捭闔神異鍵。
力拋尾閭立，思（一作鬼）軋大塊旋。降氣或若虹，耀影或如。
萬象瘡復痏，百靈瘠且。謂乎數十公，筆若明堂椽。
其中有擬者，不絕當如綖。齊驅不讓策，並駕或爭駢。
所以吾唐風，直將三代甄。被此文物盛，由乎聲詩宣。
采彼風人謠，輶軒輕似鸇。麗者固不捨，鄙者亦為銓。
其中有鑾戒，一一堪雕鐫。乙夜以觀之，吾君無釋焉。
遂命大司樂，度之如星躔。播於樂府中，俾為萬代蠲。
吹彼圓丘竹，誦茲清廟弦。不惟娛列祖，兼可格上玄。
粵予何為者，生自江海壖。騃騃自總角，不甘耕一。
諸昆指倉庫，謂我死道邊。何為不力農，稽古真可嘕。
遂與襏襫著，兼之笞笠全。風吹蔓草花，颯颯盈荒田。
老牛瞪不行，力弱誰能鞭。乃將耒與耜，並換槧與鉛。
閱彼圖籍肆，致之千百編。攜將入蘇嶺（鹿門別名），不就無出緣。
堆書塞低屋，添硯涸小泉。對燈任髻爇，憑案從肘研。
苟無切玉刀，難除指上胼。爾來五寒暑，試藝稱精專。
昌黎道未著，文教如欲騫。其中有聲病，於我如（音天蟬，語不正貌）。
是敢驅頹波，歸之於大川。其文如何用，不敢佞與便。
明水在橐秸，太羹臨豆籩。將來示時人，猰貐垂饞涎。
亦或尚華縟，亦曾為便嬛。亦能制灝灝，亦解攻翩翩。
唯思逢陣敵，與彼爭後先。避兵入句吳，窮悴祗自跧。
平原陸夫子，投刺來翩躚。開卷讀數行，為之加敬虔。
忽窮一兩首，反顧唯曲拳。始來遺巾幗，乃敢排戈鋋。
或為拔幟走，或遭劘壘還。不能收亂轍，豈暇重為篿。
雖然未三北，亦可輸千鐉（丑專切。尚書云：贖罪千鐉）。向來說文字，爾汝名可聯。
聖人病歿世，不患窮而蹎。我未九品位，君無一囊錢。
相逢得何事，兩[7025]籠酬戲牋。無顏解媮合，底事居冗員。
方知萬鍾祿，不博五湖船。夷〔險〕（儉）但明月，死生應白蓮。
吟餘憑几飲，釣罷偎簑眠。終拋峴山業，相共此留連。
[頁]卷,冊....[7025]609,18
第29筆
　　　　吳中苦雨因書一百韻寄魯望　皮日休
全吳臨巨溟，百里到滬瀆。海物競駢羅，水怪爭滲漉。
狂蜃吐其氣，千尋勃然蹙。一刷半天墨，架為攲危屋。
怒鯨瞪相向，吹浪山轂轂。倏忽腥杳冥，須臾坼崖谷。
帝命有嚴程，慈物有潛伏。噓之為玄雲，彌互千萬幅。
直拔倚天劍，又建橫海纛。化之為暴雨，潀潀射平陸。
如將月窟寫，似把天河撲。著樹勝戟支，中人過箭鏃。
龍光倏閃照，虯角搊琤觸。此時一千里，平下天台瀑。
雷公恣其志，磹裂電目。蹋破霹靂車，折卻三四輻。
雨工避罪者，必在蚊睫宿。狂發鏗訇音，不得懈怠僇。
頃刻勢稍止，尚自傾蔌蔌。不敢履洿處，恐蹋爛地軸。
自爾凡十日，茫然晦林麓。只是遇滂沱，少曾逢霢霂。
伊余之廨宇，古製拙卜築。頹檐倒菌黃，破徹頑莎綠。
只有方丈居，其中蹐且跙。朽處或似醉，漏時又如沃。
階前平泛濫，牆下起趢趚。唯堪著笞笠，復可乘〔〕（）宿（一作）。
雞犬並淋漓，兒童但咿噢。勃勃生溼氣，人人牢於鋦。
鬚眉漬將斷，肝膈蒸欲熟。當庭死蘭芷，四垣盛薋菉。
解帙展斷書，拂床安壞櫝（一作牘）。跳梁老蛙黽，直向床前浴。
蹲前但相聒，似把白丁辱。空廚方欲炊，漬米未離。
薪蒸溼不著，白晝須然燭。污萊既已濘，買魚不獲。
竟未成麥饘，安能得粱肉。更有陸先生，荒林抱窮蹙。
壞宅四五舍，病筱三兩束。蓋檐低礙首，蘚地滑足。
注欲透承塵，溼難庇廚簏。低摧在圭竇，索漠拋偏裻。
手指既已胼，肌膚亦將瘯。一苞（一作庖）勢欲陊，將撐乏寸木。
盡日欠束薪，經時無寸粟。〔螔〕（）蝓將入甑，蟛蜞已臨鍑（音復。說文云：如釜而口大）。
嬌兒未十歲，枵然自啼[7026]哭。一錢買粔籹，數里走病僕。
破碎舊鶴籠，狼籍晚蠶蔟。千卷素書外，此外無餘蓄。
著處佇衣裂，戴次紗帽醭。惡陰潛過午，未及烹葵菽。
吳中銅臭戶，七萬沸如臛。嗇止甘蟹，侈唯僭車服。
皆希尉吏旨，盡怕里胥錄。低眉事庸奴，開顏納金玉。
唯到陸先生，不能分一斛。先生之志氣，薄漢如鴻鵠。
遇善必擎跽，見才輒驅逐。廉不受一芥，其餘安可黷。
如何鄉里輩，見之乃蝟縮。粵予苦心者，師仰但踖踧。
受易既可注，請玄又堪卜。百家皆搜蕩，六藝盡翻覆。
似餒見太牢，如迷遇華燭。半年得酬唱，一日屢往復。
三秀間稂莠，九成雜巴濮。奔命既不暇，乞降但相續。
吟詩口吻噅，把筆指節瘃。君才既不窮，吾道由是篤。
所益諒弘多，厥交過親族。相逢似丹漆，相望如朓肭。
論業取並驅，量分合繼躅。相遠始兩日，忡忡想華縟。
出門泥漫漶，恨無直轅輦。十錢貨一輪，逢（一作篷）上鳴斛觫。
赤腳枕書帙，訪予穿詰曲。入門且抵掌，大噱時碌碌。
茲（一作滋）淋既浹旬，無乃害九穀。予惟餓不死，得非道之福。
手中捉詩卷，語快還共讀。解帶似歸來，脫巾若沐浴。
疏如松間篁，野甚麋對鹿。行譚弄書籤，臥話枕棋局。
呼童具盤餐，擫衣換雞鶩。或蒸一升麻，或煠兩把菊。
用以閱幽奇，豈能資口腹。十分煎皋盧，半榼挽醽醁。
高談繄無盡，晝漏何太促。我公大司諫，一切從民欲。
梅潤侵束杖，和氣生空獄。而民當斯時，不覺有煩溽。
念澇為之災，拜神再三告。太陰霍然收，天地一澄肅。
燔灸既芬芬，威儀乃毣毣。須權元化柄，用拯中夏酷。
我願薦先生，左右輔司牧。茲雨何足雲，唯思舉顏歜。
[頁]卷,冊....[7027]609,18
第30筆
　　　　初夏既事寄魯望　皮日休
夏景恬且曠，遠人疾初平。黃鳥語方熟，紫桐陰正清。
廨宇有幽處，私游無定程。歸來閉雙關，亦忘枯與[7027]榮。
土室作深谷，蘚垣為干城。杉突杝架，迸筍支檐楹。
片石共坐穩，病鶴同喜晴。癭木四五器，筇杖一兩莖。
泉為葛天味，松作羲皇聲。或看名畫徹，或吟閒詩成。
忽枕素琴睡，時把仙書行。自然寡儔侶，莫說更紛爭。
具區包地髓，震澤含天英。粵從三讓來，俊造紛然生。
顧予客茲地，薄我皆為傖。唯有陸夫子，盡力提客卿。
各負出俗才，俱懷超世情。駐我一棧車，啜君數藜羹。
敲門若我訪，倒屣（一作屧）欣逢迎。胡餅蒸甚熟，貊盤舉尤輕。
茗脆不禁炙，酒肥或難傾。掃除就藤下，移榻尋虛明。
唯共陸夫子，醉與天壤并。
[頁]卷,冊....[7027]609,18
第32筆
　　　　任詩　皮日休
任君恣高放，斯道能寡合。一宅閒林泉，終身遠囂雜。
嘗聞佐浩穰，散性多儑（五盍切）（音沓，不任事貌）。欻爾解其綬，遺之如棄靸。
歸來鄉黨內，卻與親朋洽。開溪未讓丁，列第方稱甲。
入門約百步，古木聲霎霎。廣檻小山攲，斜廊怪石夾。
白蓮倚闌楯，翠鳥緣簾押。地勢似五瀉，巖形若三峽。
猿眠但膃肭，鳧食時啑唼。撥荇下文竿，結藤縈桂楫。
門留醫樹客，壁倚栽花鍤。度歲止褐衣，經旬唯白。
多君方閉戶，顧我能倒屧。請題在茅棟，留坐於石榻。
魂從清景遛，衣任煙霞裛。階墀龜任上，枕席鷗方狎。
沼〔似〕（以）頗黎〔鏡〕（境），當中見魚眨。杯杓悉杉瘤，盤筵盡荷葉。
閒斟不置罰，閒弈無爭劫。閒日不整冠，閒風不用箑。
以斯為思慮，吾道寧疲爾。袞衣競璀璨，鼓吹爭鞳。
欲者解擠排，詬者能詀躡。權豪暫翻覆，刑禍相填壓。
此時一圭竇，不肯饒閶闔。有第可棲息，有書可漁獵。
吾欲與任君，終身以斯愜。
[頁]卷,冊....[7029]609,18
第33筆
　　　　追和虎丘寺清遠道士詩（并序）　皮日休
　　聖人為春秋，凡諸侯有告則書，無告則不書，蓋所以懲其偽而敦其實
　　也，夫怪之與神，雖曰不言，在傳則書之者，亦摭其實而為之也，若
　　然者，神之與怪果安（一本作果有）邪，噫，聖賢有不得其志者，則
　　必垂之於言也，大則為經誥，小[7029]則為歌詠，蓋不信於當時，則
　　取愬於後世，抑鬼神有生不得其志者，死亦然邪，若憑而宣之，則石
　　言乎晉，物叫于宋是也。若夢而辯之，則良夫有昆吾之歌，聲伯有瓊
　　瑰之謠是也，自茲已後，人倫不修，神藻益熾，在君人者，悟之則為
　　瑞，逆之則為妖，其冥謹昧刺，時出於世者，則與騷人狎客，往往敵
　　於忽微焉。虎丘山有清遠道士詩一首，其所稱自殷周而歷秦漢，迄於
　　近代，抑二千年，末以鬼神自謂，亦神怪之甚者，格之以清健，飾之
　　以俊麗，一句一字，若奮若搏，彼建安詞人儻在，不得居其右矣。顏
　　太師魯公愛之不暇，遂刻於巖際，并有繼作，李太尉衛公，欽清遠之
　　高致，慕魯公之素尚，又次而和之，顏之敘事也典，李之屬思也麗，
　　並一時之寡和，又幽獨君詩二首，亦甚奇愴，予嗜古者，觀而樂之，
　　因繼而為和答，幽獨君一篇，不知孰氏之作，其詞古而悲，亦存於篇
　　末。太玄曰，大無方，易無時，然後為鬼神也。噫，清遠道士果鬼神
　　乎，抑道家者流乎，抑隱君子乎，詞則已矣，人則吾不知也。
成道自衰周，避世窮炎漢。荊杞雖云梗，煙霞尚容竄。
茲岑信靈異，吾懷愜流玩。石澀古鐵鉎，嵐重輕埃漫。
松膏膩幽徑，蘋沫著孤岸。諸蘿幄幕暗，眾鳥陶匏亂。
巖罅地中心，海光天一半。玄猿行列歸，白雲次第散。
蟾蜍生夕景，沆瀣餘清旦。風日采幽什，墨客學靈翰。
嗟予慕斯文，一詠復三歎。顯晦雖不同，茲吟粗堪贊。
[頁]卷,冊....[7030]609,18
第34筆
　　　　追和幽獨君詩次韻　皮日休
念爾風雅魄，幽咽猶能文。空令傷魂鳥，啼破山邊墳。
恨劇但埋土，聲幽難放哀。墳古春自晚，愁緒空崔嵬。
白楊老無花，枯根侵夜臺。天高有時裂，川去何時迴。
雙睫不能濡，六藏無可摧。不聞搴蓬事，何必深悲哉。
[頁]卷,冊....[7030]609,18
第35筆
　　　　奉和魯望讀陰符經見寄　皮日休
三百八十言，出自伊〔祁〕（祈）氏。上以生神仙，次云立仁義。
玄機一以發，五賊紛然起。結為日月精，融作天地髓。
不測似陰陽，難名若鬼神。得之升高天，失之沉厚地。
具茨雲木老，大塊煙霞委。自顓頊以降，賊為聖人軌。
堯乃一庶人，得之賊帝摯。摯見其德尊，脫身授其位。
舜唯一鰥民，冗冗作什器。得之賊帝堯，白丁作天子。
禹本刑人後，以功繼其嗣。得之賊帝舜，用以平洚水。
自禹及文帝，天機撘然弛。姬公樹其綱，賊之為聖智。
聲詩川競大，禮樂山爭峙。爰從幽厲餘，宸極若孩樨。
九伯真犬彘，諸侯實虎兕。五星合其耀，白日下闕里。
由是聖人生（一作生聖人），於焉當亂紀。黃帝之五賊，拾之若青紫。
高揮春秋筆，不可刊一字。賊子虐甚斨，奸臣痛於箠。
至今千餘年，蚩蚩受其賜。時代更復改，刑政崩且陊。
予將賊其道，所動多訾毀。叔孫與臧倉，賢聖多如此。
如何黃帝機，吾得多坎躓。縱失生前祿，亦多身後利。
我欲賊其名，垂之千萬祀。
[頁]卷,冊....[7031]609,18
第36筆
　　　　初夏遊楞伽精舍　皮日休
越舼輕似萍，漾漾出煙郭。人聲漸疏曠，天氣忽寥廓。
伊予愜斯志，有似劀瘼。遇勝即夷猶，逢幽且淹泊。
俄然櫂深處，虛無倚巖崿。霜毫一道人，引我登龍閣。
當中見壽象，欲禮光紛箔。珠幡時相鏗，恐是諸天樂。
樹杪見觚稜，林端逢赭堊。千尋井猶在，萬祀靈不涸。
下通跤人道，水色黮而惡。欲照六藏驚，將窺百骸愕。
朅去山南嶺，其險如邛笮。悠然放吾興，欲把青天摸。
紫藤垂罽珥，紅荔懸纓絡。蘚厚滑似漦，峰尖利如鍔。
斯須到絕頂，似愈漸離（一作矐）。一片太湖光，只驚天漢落。
梅風脫綸帽，乳水透芒屩。嵐姿與[7031]波彩，不動渾相著。
既不暇供應，將何以酬酢。卻來穿竹徑，似入青油幕。
穴恐水君開，龕如鬼工鑿。窮幽入茲院，前楯臨巨壑。
遺畫龍奴獰，殘香蟲篆薄。褫魂窺玉鏡，澄慮聞金鐸。
雲態共縈留，鳥言相許諾。古木勢如虺，近之恐相蠹。
怒泉聲似激，聞之意爭博。時禽倏已嘿，眾籟蕭然作。
遂令不羈性，戀此如纏縛。念彼上人者，將生付寂寞。
曾無膚撓事，肯把心源度。胡為儒家流，沒齒勤且恪。
沐猴本不冠，未是謀生錯。言行既異調，棲遲亦同托。
願力儻不遺，請作華林鶴。
[頁]卷,冊....[7032]609,18
第37筆
　　　　公齋四詠　小松　皮日休
婆娑只三尺，移來白雲徑。亭亭向空意，已解凌遼敻。
葉健似虯鬚，枝脆如鶴脛。清音猶未成，紺彩空不定。
陰園小芝蓋，鱗澀修荷柄。先愁被鷃搶，預恐遭蝸病。
結根幸得地，且免離離映。磥砢不難遇，在保晚成性。
一日造明堂，為君當畢命。
[頁]卷,冊....[7032]609,18
第38筆
　　　　公齋四詠　小桂　皮日休
一子落天上，生此青璧枝。欻從山之幽，斸斷雲根移。
勁挺隱圭質，盤珊緹油姿。葉彩碧髓融，花狀白毫蕤。
稜層立翠節，偃蹇樛青螭。影澹雪霽後，香泛風和時。
吾祖在月竁，孤貞能見怡。願老君子地，不敢辭喧卑。
[頁]卷,冊....[7032]609,18
第39筆
　　　　公齋四詠　新竹　皮日休
笠澤多異竹，移之植後楹。一架三百本，綠沈森冥冥。
圓緊珊瑚節，釤利翡翠翎。儼若青帝仗，矗如紫姑[7032]屏。
槭槭微風度，漠漠輕靄生。如神語鈞天，似樂奏洞庭。
一玩九藏冷，再聞百骸醒。有根可以執，有（音福，竹譜云：竹實也。）可以馨。
願稟君子操，不敢先凋零。
[頁]卷,冊....[7033]609,18
第40筆
　　　　公齋四詠　鶴屏　皮日休
三幅吹空縠，孰寫仙禽狀。耳側以（一作似）聽（相鶴經云：頰耳則聽響遠），赤精曠如望（露眼赤精則視遠）。
引吭看雲勢，翹足臨池樣。頗似近蓐席，還如入方丈。
盡日空不鳴，窮年但相向。未許子晉乘，難教道林放。
貌既合羽儀，骨亦符法相。願升君子堂，不必思崑閬。
[頁]卷,冊....[7033]609,18
第41筆
　　　　奉酬崔璐進士見寄次韻　皮日休
伊余幼且賤，所稟自以殊。弱歲謬知道，有心匡皇符。
意超海上鷹，運局轅下駒。縱性作古文，所謂皆自如。
但恐才格劣，敢誇詞彩敷。句句考事實，篇篇窮玄虛。
誰能變羊質，競不獲驪珠。粵有造化手，曾開天地鑪。
文章鄴下秀，氣貌淹中儒。展我此志業，期君持中樞。
蒼生眼穿望，勿作磻溪謨。
[頁]卷,冊....[7033]609,18
第42筆
　　　　太湖詩（并序）　皮日休
　　余頃在江漢，嘗耨鹿門，泂湖，然而未能放形者，抑志於道也，爾
　　後以文事造請，於是南浮至二別，涉洞庭，迴觀敷淺源，登廬阜，濟
　　九江，由天柱抵霍嶽，又自箕潁轉樊鄧，陟商顏，入藍關，凡自漢至
　　於京，干者十數侯，繞者二萬里，道之不行者，有困辱危殆。志之可
　　適者，有山水遊玩，則休戚不孤矣。戌通九年，自京東遊，復得宿太
　　華，樂荊山，賞女几，度轘轅，窮嵩高，入京索，浮渠至揚州，又航
　　天塹，從北周至姑蘇。噫，江山幽絕，見貴於地誌者，余之所到，不
　　翅於半，則煙霞魚鳥，林壑雲月，可為屬厭之具矣，尚枵然於志者，
　　抑古聖人所謂獨行之性乎，逸民之流乎，余真得而為也。爾後聞震澤
　　包山，其中有靈異，學黃老徒樂之，多不返，益欲一觀，豁平生之鬱
　　鬱焉。十一年夏六月，會大司諫清河公憂霖雨之為患，乃擇日休，將
　　公命，禱於震澤，祀事既畢，神應如響，於是太湖之中，所謂洞庭山
　　者，得以恣討，凡所歷皆圖籍稱為靈異者，遂為詩二十章，以志其事
　　，兼寄天隨子。
　　　　初入太湖（自胥口入，去州五十里。）　皮日休
聞有太湖名，十年未曾識。今朝得遊汎，大笑稱平昔。
一舍行胥塘，盡日到震澤。三萬六千頃，千頃頗黎色。
連空澹無纇，照野平絕隙。好放青翰舟，堪弄白玉笛。
疏岑七十二，露予戟。悠然嘯傲去，天上搖[7034]畫艗。
西風乍獵獵，驚波罨涵碧。倏忽雷陣吼，須臾玉崖（一作岸）坼。
樹動為蜃尾，山浮似鼇脊。落照射鴻溶，清輝蕩拋（一作擲）。
雲輕似可染，霞爛如堪摘。漸暝無處泊，挽帆從所適。
枕下聞澎湃（一作汃），肌上生。討異足邅迴，尋幽多阻隔。
願風與良便，吹入神仙宅。甘將一蘊書，永事嵩山伯。
[頁]卷,冊....[7034]610,18
第43筆
　　　　太湖詩　曉次神景宮　皮日休
夜半幽夢中，扁舟似鳧躍。曉來到何許，俄倚包山腳。
三百六十丈，攢空利如削。遐瞻但徙倚，欲上先矍鑠。
濃露濕莎裳，淺泉漸草屩。行行未一里，節境轉寂寞。
靜徑侵泬寥，仙扉傍巖崿。松聲正清絕，海日方照灼。
欻臨幽虛天，萬想皆擺落。壇靈有芝菌，殿聖無鳥雀。
瓊幃自迴旋，錦旌空粲錯。鼎氣為龍虎，香煙混丹雘。
凝看出次雲，默聽語時鶴。綠書不可注，雲笈應無鑰。
晴來鳥思喜，崦裏花光弱。天籟如擊琴，泉聲似摐鐸。
清齋洞前院，敢負玄科約。空中悉羽章，地上皆靈藥。
金醴可酣暢，玉鼓堪咀嚼。存心服燕胎，叩齒讀龍蹻。
福底七十二，茲焉永堪（一作堪永）託。在獸之虎貙，於蟲不毒。
嘗聞擇骨錄，仙誌非可作。綠腸既朱髓，青肝復紫絡。
伊余乏此相，天與形貌惡。每嗟原憲，常苦齊侯瘧。
終然合委頓，剛亦慕寥廓。三茅亦常（一作嘗）住，竟與珪組薄。
欲問包山神，來賒少巖壑。
[頁]卷,冊....[7035]610,18
第44筆
　　　　太湖詩　入林屋洞　皮日休
齋心已三日，筋骨如煙輕。腰下佩金獸，手中持火鈴。
幽塘四百里，中有日月精。連亙三十六，各各為玉京。
自非心至誠，必被神物烹。顧余慕大道，不能惜微生。
遂招放曠侶，同作幽憂行。其門纔函丈，初若盤薄硎。
洞氣黑昳，苔髮紅。試足值坎窞，低頭避崢嶸。
攀緣不知倦，怪異焉敢驚。匍匐一百步，稍稍[7035]策可橫。
忽然白蝙蝠，來撲松炬明。人語散澒洞，石響高玲玎。
腳底龍蛇氣，頭上波濤聲。有時若服匿，逼仄如見繃。
俄爾造平澹，豁然逢光晶。金堂似鐫出，玉座如琢成。
前有方丈沼，凝碧融人〔晴〕（情）。雲漿湛不動，璚露涵而馨。
漱之恐減算，酌之必延齡。愁為三官責，不敢攜一。
昔云夏後氏，於此藏真經。刻之以紫琳，秘之以丹瓊。
期之以萬祀，守之以百靈。焉得彼丈人，竊之不加刑。
石匱一以出，左神俄不局。禹書既云得，吳國由是傾。
蘚縫纔半尺，中有怪物腥。欲去既嚄唶，將迴又伶俜。
卻遵舊時道，半日出杳冥。屨泥（去聲）惹石髓，衣溼霑雲英。
玄籙乏仙骨，青文無絳名。雖然入陰宮，不得朝上清。
對彼神仙窟，自厭濁俗形。卻憎造物者，遣我騎文星。
[頁]卷,冊....[7036]610,18
第45筆
　　　　太湖詩　雨中遊包山精舍　皮日休
松門互五里，彩碧高下絢。幽人共躋攀，勝事頗清便。
翣翣林上雨，隱隱湖中電。薜帶輕束腰，荷笠低遮面。
溼屨粘煙霧（一作露），穿衣落霜霰。笑次度巖壑，困中遇臺殿。
老僧三四人，梵字十數卷。施稀無夏屋，境僻乏朝膳。
散髮抵流泉，支頤數雲片。坐石忽忘起，捫蘿不知倦。
異蝶時似錦，幽禽或如鈿。篥簩還戛刃，栟櫚自搖扇。
俗態既斗藪，野情空眷戀。道人摘芝菌，為予備午饌。
渴興（一作與）石榴羹，飢愜胡麻飯。如何事于役，茲遊急於傳。
卻將塵土衣，一任瀑絲濺。
[頁]卷,冊....[7036]610,18
第46筆
　　　　太湖詩　遊毛公壇　皮日休
卻上南山路，松行儼如廡。松根礙幽徑，孱顏不得斧。
擺履跨亂雲，傾巾蹲怪樹。三休且半日，始到毛公塢。
雨水合一澗，潀崖卻為浦。相敵百千戟，共擂十萬鼓。
噴散日月精，射破神仙府。唯愁絕地脈，又恐折[7036]天柱。
一窺耳目眩，耳聽雲髮豎。次到鍊丹井，井幹翳宿莽。
下有蕊剛丹，勺之百疾愈。凝於白獺髓，湛似桐馬乳。
黃露醒齒牙，碧黏甘胏腑。檜異松復怪，枯疏互撐拄。
乾蛟一百丈，髐然半天舞。下有毛公壇，壇方不盈畝。
當時雲龍篆，一片苔蘚古（有劉先生鎮壇符，今存於堂）。時時仙禽來，忽忽祥煙聚。
我愛周息元，忽起應明主（周徵君名曰息元）。三諫卻歸來，回頭唾圭組。
伊余何不幸，斯人不復睹。如何大開口，與世爭枯腐。
將山待夸娥，以肉投猰貐。欻坐侵桂陰，不知已與午。
茲地足靈境，他年終結宇。敢道萬石君，輕於一絲縷。
[頁]卷,冊....[7036]610,18
第47筆
　　　　太湖詩　三宿神景宮　皮日休
古觀岑且寂，幽人情自怡。一來包天下，三宿湖之湄。
況此深夏夕，不逢清月姿。玉泉浣衣後，金殿添香時。
客省高且敞，客床蟠復奇。石枕冷入腦，筍席寒侵肌。
氣清寐不著，起坐臨階墀。松陰忽微照，獨見螢火芝。
素鶴警微露，白蓮明暗池。窗欞帶乳蘚，壁縫含雲蕤。
聞磬走魍魎，見燭奔羈雌。沆瀣欲滴瀝，芭蕉未離披。
五更山蟬響，醒發如吹篪。杉風忽然起，飄破步虛詞。
道客巾屨樣，上清朝禮儀。明發作此事，豈復甘趨馳。
[頁]卷,冊....[7037]610,18
第48筆
　　　　太湖詩　以毛公泉一缾獻上諫議因寄　皮日休
劉根昔成道，茲塢四百年。毿毿被其體，號為綠毛仙。
因思清〔泠〕（冷）汲，鑿彼岝（一作崔）巔。五色既鍊矣，一勺方鏗然。
既用文武火，俄窮雌雄篇。赤鹽撲紅霧，白華飛素煙。
服之生羽翼，倏爾沖玄天。真隱尚有跡，厥祀將近千。
我來討靈勝，到此期終焉。滴苦破竇淨，蘚深餘甃圓。
澄如玉髓潔，泛如金精鮮。顏色半帶乳，氣味全和鉛。
飲之融痞蹇，濯之伸拘攣。有時玩者觸，倏忽風雷顛。
素綆絲不短，越罌腹甚便。汲時[7037]月液動，擔處玉漿旋。
敢獻大司諫，置之鈴閣前。清如介潔性，滌比掃蕩權。
炙背野人興，亦思侯伯憐。也知飲冰苦，願受一缾泉。
[頁]卷,冊....[7038]610,18
第49筆
　　　　太湖詩　縹緲峰　皮日休
頭戴華陽帽，手拄大夏筇。清晨陪道侶，來上縹緲峰。
帶露嗅藥蔓，和雲尋鹿蹤。時驚鼠，飛上千丈松。
翠壁內有室，叩之虛（戶冬切）（音隆）。古穴下徹海，視之寒鴻濛。
遇歇有佳思，緣危無倦容。須臾到絕頂，似鳥穿樊籠。
恐足蹈海日，疑身凌天風。眾岫點巨浸，四方接圓穹。
似將青螺髻，撒在明月中。片白作越分，孤嵐為吳宮。
一陣靉靆氣，隱隱生湖東。激雷與波起，狂電將日紅。
磬磬雨點大，金髇轟下空。暴光隔雲閃，髣髴亙天龍。
連拳百丈尾，下拔湖之洪。捽為一雪山，欲與昭回通。
移時卻掘下，細碎衡與嵩。神物諒不測，絕境尤難窮。
杖策下返照，漸聞仙觀鐘。煙波濆肌骨，雲壑闐心胸。
竟死愛未足，當生且歡逢。不然把天爵，自拜太湖公。
[頁]卷,冊....[7038]610,18
第50筆
　　　　太湖詩　桃花塢　皮日休
夤緣度南嶺，盡日穿林樾。窮深到茲塢，逸興轉超忽。
塢名雖然在，不見桃花發。恐是武陵溪，自閉仙日月。
倚峰小精舍，當嶺殘耕。將洞任迴還，把雲恣披拂。
閒禽啼叫窱，險狖眠硉矹。微風吹重嵐，碧埃輕勃勃。
清陰減鶴睡，秀色治人渴。敲竹鬥錚摐，弄泉爭咽嗢。
空齋蒸柏葉，野飯調石髮。空羨塢中人，終身無履襪。
[頁]卷,冊....[7038]610,18
第51筆
　　　　太湖詩　明月灣[7038]　皮日休
曉景澹無際，孤舟恣迴環。試問最幽處，號為明月灣。
半巖翡翠巢，望見不可攀。柳弱下絲網，藤深垂花鬘。
松癭忽似狖，石文或如虥。釣壇兩三處，苔老腥斒斑。
沙雨幾處霽，水禽相向閒。野人波濤上，白屋幽深間。
曉培橘栽去，暮作魚梁還。清泉出石砌，好樹臨柴關。
對此老且死，不知憂與患。好境無處住，好處無境刪。
赧然不自適，脈脈當湖山。
[頁]卷,冊....[7039]610,18
第52筆
　　　　太湖詩　練瀆（吳王所開）　皮日休
吳王厭得國，所玩終不足。一上姑蘇臺，猶自嫌局促。
艅艎六宮鬧，艨衝後車肅。一陣水麝風，空中蕩平淥。
鳥困避錦帆，龍跧防鐵軸。流蘇惹煙浪，羽葆飄巖谷。
靈境太蹂踐，因茲塞林屋。空闊嫌太湖，崎嶇開練瀆。
三尋齾石齒，數里穿山腹。底靜似金膏，礫碎如丹粟。
波殿鄭妲醉，蟾閣西施宿。及轉含煙舟，一唱來雲曲。
不知闌楯上，夜有越人鏃。君王掩面死，嬪御不敢哭。
豔魄逐波濤，荒宮養麋鹿。國破溝亦淺，代變草空綠。
白鳥都不知，朝眠還暮浴。
[頁]卷,冊....[7039]610,18
第53筆
　　　　太湖詩　投龍潭（在龜山）　皮日休
龜山下最深，惡氣何洋溢。涎水瀑龍巢，腥風卷蛟室。
曉來林岑靜，獰色如怒日。氣涌旗炱煤，波澄掃純漆。
下有水君府，貝闕光比櫛。左右列介臣，縱橫守鱗卒。
月中珠母見，煙際楓人出。生犀不敢燒，水怪恐摧捽。
時有慕道者，作彼投龍術。端巖持碧簡，齋戒揮紫筆。
兼以金蜿蜒，投之光焌律。琴高坐赤鯉，何許縱仙逸。
我願與之游，茲焉托靈質。
[頁]卷,冊....[7039]610,18
第54筆
　　　　太湖詩　孤園寺（梁散騎常侍吳猛宅）[7039]　皮日休
艇子小且兀，緣湖蕩白芷。縈紆泊一碕，宛到孤園寺。
蘿島凝清陰，松門湛虛翠。寒泉飛碧螭，古木鬥蒼兕。
鐘梵在水魄，樓臺入雲肆。巖邊足鳴，樹杪多飛鸓。
香莎滿院落，風泛金靃靡。靜鶴啄柏蠹，閑猱弄。
小殿熏陸香，古經貝多紙。老僧方瞑坐，見客還強起。
指茲正險絕，何以來到此。先言洞壑數，次話真如理。
磬韻醒閒心，茶香凝皓齒。巾之劫貝布，饌以栴檀餌。
數刻得清淨，終身欲依止。可憐陶侍讀，身列丹臺位。
雅喊曰勝力，亦聞師佛氏（陶隱居嘗夢見神像謂己曰：爾當七地大王，號曰勝力也。）。今日到孤園，何妨稱弟子。
[頁]卷,冊....[7040]610,18
第55筆
　　　　太湖詩　上真觀　皮日休
徑盤在山肋，繚繞窮雲端。摘菌杖頭紫，緣崖屐齒刓。
半日到上真，洞宮知造難。雙戶啟真景，齋心方可觀。
天鈞鳴響亮，天祿行蹣跚。琪樹夾一徑，萬條青琅玕。
兩松峙庭際，怪狀吁可歎。大螾騰共結，修蛇飛相盤。
皮膚坼甲冑，枝節擒貙犴。罅處似天裂，朽中如井眢。
襹褷風聲，跁地力痑（音灘）。根上露鉗鈦，空中狂波瀾。
合時若莽蒼，闢處如轘轅。儼對無霸陣，靜問嚴陵灘。
靈飛一以護，山都焉敢干。兩廊潔寂歷，中殿高巑岏。
靜架九色節，閒懸十絕幡。微風時一吹，百寶清闌珊。
昔有葉道士，位當升靈官。欲箋紫微志，唯食虹影丹。
既逐隱龍去，道風由此殘。猶聞絳目草，往往生空壇。
羽客兩三人，石上譚泥丸。謂我或龍冑，粲然與之歡。
衣巾紫華冷，食次白芝寒。自覺有真氣，恐隨風力搏。
明朝若更往，必擬隳儒冠。
[頁]卷,冊....[7040]610,18
第56筆
　　　　太湖詩　銷夏灣　皮日休
太湖有曲處，其門為兩崖。當中數十頃，別如一天池。
號為銷夏灣，此名無所私。赤日莫斜照，清風多遙[7040]吹。
沙嶼掃粉墨，松竹調塤篪。山果紅靺鞨，水苔青髵。
木陰厚若瓦，巖磴滑如飴。我來此遊息，夏景方赫曦。
一坐盤石上，肅肅寒生肌。小艖（方言云：小舸謂之艖）或可汎，短策或可支。
行驚翠羽起，坐見白蓮披。斂袖弄輕浪，解巾敵涼颸。
但有水雲見，更餘沙禽知。京洛往來客，暍死緣奔馳。
此中便可老，焉用名利為。
[頁]卷,冊....[7041]610,18
第57筆
　　　　太湖詩　包山祠　皮日休
白雲最深處，像設盈巖堂。村祭足茗粣，水奠多桃槳。
突古砌，薜荔繃頹牆。爐灰寂不然，風送杉桂香。
積雨晦州里，流波漂稻粱。恭惟大司諫，憫此如發狂。
命予傳明禱，祗事實不遑。一奠若肸蠁，再祝如激揚。
出廟未半日，隔雲逢澹光。雨點少，漸收羽林槍。
忽然山家犬，起吠白日傍。公心與神志，相向如玄黃。
我願作一疏，奏之於穹蒼。留神千萬祀，永福吳封疆。
[頁]卷,冊....[7041]610,18
第58筆
　　　　太湖詩　聖姑廟（在大姑山。晉王彪二女，相次而歿，有靈，因而廟焉。）　皮日休
洛神有靈逸，古廟臨空渚。暴雨駁丹青，荒蘿繞梁耜。
野風旋芝蓋，饑鳥銜椒糈。寂寂落楓花，時時鬥鼯鼠。
常云三五夕，盡會妍神侶。月下留紫姑，霜中召青女。
俄然響環佩，倏爾鳴機杼。樂至有聞時，香來無定處。
目瞪如有待，魂斷空無語。雲雨竟不生，留情在何處。
[頁]卷,冊....[7041]610,18
第59筆
　　　　太湖詩　太湖石（出黿頭山）　皮日休
茲山有石岸，抵浪如受屠。雪陣千萬戰，蘚巖高下刳。
乃是天詭怪，信非人功夫。白丁一云取，難甚網珊瑚。
厥狀復若河，鬼工不可圖。或拳若虺蜴，或蹲如虎貙。
連絡若鉤鎖，重疊如萼跗。或若巨人骼，或如太帝符。
肛篔簹筍，格磔琅玕株。斷處露海眼，移來和沙鬚。
求之煩耄倪，載之勞舳艫。通侯一以眄，貴卻[7041]驪龍珠。
厚賜以賝賮，遠去窮京都。五侯土山下，要爾添巖齬。
賞玩若稱意，爵祿行斯須。苟有王佐士，崛起於太湖。
試問欲西笑，得如茲石無。
[頁]卷,冊....[7042]610,18
第60筆
　　　　太湖詩　崦裏（傍龜山下有良田二十頃）　皮日休
崦里何幽奇，膏腴二十頃。風吹稻花香，直過龜山頂。
青苗細膩臥，白羽悠溶靜。塍畔起鷿鵜，田中通舴艋。
幾家傍潭洞，孤戍當林嶺。罷釣時煮菱，停繰或焙茗。
峭然八十翁，生計于此永。苦力供征賦，怡顏過朝暝。
洞庭取異事，包山極幽景。念爾飽得知，亦是遺民幸。
[頁]卷,冊....[7042]610,18
第61筆
　　　　太湖詩　石板（在石公山前）　皮日休
翠石數百步，如板漂不流。空疑水妃意，浮出青玉洲。
中若瑩龍劍，外唯疊蛇矛。狂波忽然死，浩氣清且浮。
似將翠黛色，抹破太湖秋。安得三五夕，攜酒櫂扁舟。
召取月夫人，嘯歌於上頭。又恐霄景闊，虛皇拜仙侯。
欲建九錫碑，當立十二樓。瓊文忽然下，石板誰能留。
此事少知者，唯應波上鷗。
[頁]卷,冊....[7042]610,18
第62筆
　　　　奉和魯望漁具十五詠　網　皮日休
晚挂溪上網，映空如霧縠。閒來發其機，旋旋沈平綠。
下處若煙雨，牽時似崖谷。必若遇鯤鮞，從教通一目。
[頁]卷,冊....[7043]611,18
第63筆
　　　　奉和魯望漁具十五詠　罩　皮日休
芒鞋下葑中，步步沈輕罩。既為菱浪颭，亦為蓮泥膠。
人立獨無聲，魚煩似相抄。滿手搦霜鱗，思歸舉輕櫂。
[頁]卷,冊....[7043]611,18
第64筆
　　　　奉和魯望漁具十五詠　　皮日休
煙雨晚來好，東塘下去。網小正星，舟輕欲騰翥。
誰知荇深後，恰值魚多處。浦口更有人，停橈一延佇。
[頁]卷,冊....[7043]611,18
第65筆
　　　　奉和魯望漁具十五詠　釣筒　皮日休
籠籦截數尺，標置能幽絕。從浮笠澤煙，任臥桐江月。
絲隨碧波（一作潭）漫，餌逐清灘發。好是趁筒時，秋聲[7043]正清越。
[頁]卷,冊....[7044]611,18
第66筆
　　　　奉和魯望漁具十五詠　釣車　皮日休
得樂湖海志，不厭華輈小。月中拋一聲，驚起灘上鳥。
心將潭底測，手把波文褭。何處覓奔車，平波今渺渺。
[頁]卷,冊....[7044]611,18
第67筆
　　　　奉和魯望漁具十五詠　漁梁　皮日休
波際插翠筠，離離似清籞。遊鱗到溪口，入此無逃所。
斜臨楊柳津，靜下鸕鶿侶。編此欲何之，終焉富春渚。
[頁]卷,冊....[7044]611,18
第68筆
　　　　奉和魯望漁具十五詠　叉魚　皮日休
列炬春溪口，平潭如不流。照見遊泳魚，一一如清晝。
中目碎瓊碧，毀鱗殷組繡。樂此何太荒，居然愧川后。
[頁]卷,冊....[7044]611,18
第69筆
　　　　奉和魯望漁具十五詠　射魚　皮日休
注矢寂不動，澄潭晴轉烘。下窺見魚樂，怳若翔在空。
驚羽決凝碧，傷鱗浮殷紅。堪將指杯術，授與太湖公。
[頁]卷,冊....[7044]611,18
第70筆
　　　　奉和魯望漁具十五詠　鳴桹　皮日休
盡日平湖上，鳴桹仍動槳。丁丁入波心，澄澈和清響。
鷺聽獨寂寞，魚驚昧來往。盡水無所逃，川中有鉤黨。
[頁]卷,冊....[7044]611,18
第71筆
　　　　奉和魯望漁具十五詠　滬　皮日休
波中植甚固，磔磔如蝦鬚。濤頭倏爾過，數頃跳鯆（音逋夫）。
不是細羅密，自為朝夕驅。空憐指魚命，遣出海邊租。
[頁]卷,冊....[7045]611,18
第72筆
　　　　奉和魯望漁具十五詠　篸　皮日休
伐彼槎蘗枝，放於冰雪浦。遊魚趁暖處，忽爾來相聚。
徒為棲托心，不問庇庥主。一旦懸鼎鑊，禍機真自取。
[頁]卷,冊....[7045]611,18
第73筆
　　　　奉和魯望漁具十五詠　種魚　皮日休
移土湖岸邊，一半和魚子。池中得春來，點點活如蟻。
一月便翠鱗，終年必尾。借問兩綬人，誰知種魚利。
[頁]卷,冊....[7045]611,18
第74筆
　　　　奉和魯望漁具十五詠　藥魚　皮日休
我無竭澤心，何用藥魚藥。見說放溪上，點點波光惡。
食時競夷猶，死者爭紛泊。何必重傷魚，毒涇猶可作。
[頁]卷,冊....[7045]611,18
第75筆
　　　　奉和魯望漁具十五詠　舴艋　皮日休
闊處只三尺，翛然足吾事。低篷挂釣車，枯蚌盛魚餌。
只好攜橈坐，唯堪蓋簑睡。若遣遂平生，艅艎不如是。
[頁]卷,冊....[7045]611,18
第76筆
　　　　奉和魯望漁具十五詠　笭箵[7045]　皮日休
朝空苓箵去，暮實笭箵歸。歸來倒卻魚，挂在幽窗扉。
但聞（一作覺）蝦蜆氣，欲生蘋藻衣。十年佩此處，煙雨苦霏霏。
[頁]卷,冊....[7046]611,18
第77筆
　　　　添魚具詩（并序）　皮日休
　　天隨子為魚具詩十五首以遺予，凡有已來，術之與器，莫不盡於是
　　也。噫，古之人或有溺於漁者，行其術而不能言，用其器而不能狀，
　　此與澤助之者，又何異哉。如吟魯望之詩，想其致，則江風海雨，
　　槭槭生齒牙間，真世外漁者之才也，余昔之漁所，在泂上則為庵以守
　　之，居峴下則占磯以待之，江漢間時候率多雨，唯以笞笠自庇，每伺
　　魚必多俯，笞笠不能庇其上，由是織篷以障之，上抱而下仰，字之日
　　背篷，觀魯望之十五篇，未有是作，因次而詠之，用以補其遺者，漁
　　家生具，獲足於吾屬之文也。
　　　　魚庵　皮日休
庵中只方丈，恰稱幽人住。枕上悉漁經，門前空釣具。
束竿時（一作將）倚壁，曬網還侵戶。上泂有楊於顒，須留往來路。
[頁]卷,冊....[7046]611,18
第78筆
　　　　添魚具詩　釣磯　皮日休
盤灘一片石，置我山居足。窪處著筣笓（桂苑云：取蝦具），竅中維〔〕（）。
多逢沙鳥污，愛彼潭雲觸。狂奴臥此多，所以蹋帝腹。
[頁]卷,冊....[7046]611,18
第79筆
　　　　添魚具詩　蓑衣　皮日休
一領蓑正新，著來沙塢中。隔溪遙望見，疑是綠毛翁。
襟色裛（直葉切）靄，袖香褵褷風。前頭不施袞，何以[7046]為三公。
[頁]卷,冊....[7047]611,18
第80筆
　　　　添魚具詩　笠　皮日休
圓似寫月魂，輕如織煙翠。涔涔向上雨，不亂窺魚思。
攜來沙日微，挂處江風起。縱帶二梁冠，終身不忘爾。
[頁]卷,冊....[7047]611,18
第81筆
　　　　添魚具詩　背篷　皮日休
儂家背篷樣，似個大龜甲。雨中跼蹐時，一向聽霎霎。
甘從魚不見，亦任鷗相狎。深擁竟無言，空成睡齁（虛勾切）（虛甲切）。
[頁]卷,冊....[7047]611,18
第82筆
　　　　奉和魯望樵人十詠　樵谿　皮日休
何時有此谿，應便生幽木。橡實養山禽，藤花蒙澗鹿。
不止產蒸薪，願當歌棫樸。君知天意無，以此安吾族。
[頁]卷,冊....[7047]611,18
第83筆
　　　　奉和魯望樵人十詠　樵家　皮日休
空山最深處，太古兩三家。雲蘿共夙世，猿鳥同生涯。
衣服濯春泉，盤餐煮野花。居茲老復老，不解歎年華。
[頁]卷,冊....[7047]611,18
第84筆
　　　　奉和魯望樵人十詠　樵叟　皮日休
不曾照青鏡，豈解傷華髮。至老未息肩，至今無病骨。
家風是林嶺，世祿為薇蕨。所以兩大夫，天年自為[7047]（一作為自）伐。
[頁]卷,冊....[7048]611,18
第85筆
　　　　奉魯望樵人十詠　樵子　皮日休
相約晚樵起，跳踉上山路。將花餌鹿麛，以果投猿父。
束薪白雲溼，負擔春日暮。何不壽童烏，果為玄所誤。
[頁]卷,冊....[7048]611,18
第86筆
　　　　奉和魯望樵人十詠　樵徑　皮日休
蒙蘢中一徑，繞在千峰里。歇處遇松根，危中值石齒。
花穿枲衣落，雲拂芒鞋起。自古行此途，不聞顛與墜。
[頁]卷,冊....[7048]611,18
第87筆
　　　　奉和魯望樵人十詠　樵斧　皮日休
腰間插大柯，直入深谿裏。空林伐一聲，幽鳥相呼起。
倒樹去李父，傾巢啼木魅。不知仗鉞者，除害誰如此。
[頁]卷,冊....[7048]611,18
第88筆
　　　　奉和魯望樵人十詠　樵擔　皮日休
不敢量樵重，唯知益薪束。軋軋下山時，彎彎向身曲。
清泉洗得潔，翠靄侵來綠。看取荷戈人，誰能似吾屬。
[頁]卷,冊....[7048]611,18
第89筆
　　　　奉和魯望樵人十詠　樵風　皮日休
野船渡樵客，來往平波中。縱橫清飆吹，旦暮歸期同。
蘋光惹衣白，蓮影涵薪紅。吾當請封爾，直作鏡湖公。
[頁]卷,冊....[7048]611,18
第90筆
　　　　奉和魯望樵人十詠　樵火　皮日休
山客地爐裏，然薪如陽輝。松膏作（思有切）瀡，杉子為珠璣。
響誤擊刺鬧，燄疑彗孛飛。傍邊煖白酒，不覺瀑冰垂。
[頁]卷,冊....[7049]611,18
第91筆
　　　　奉和魯望樵人十詠　樵歌　皮日休
此曲太古音，由來無管奏。多云採樵樂，或說林泉候。
一唱凝閒雲，再謠悲顧獸。若遇採詩人，無辭收鄙陋。
[頁]卷,冊....[7049]611,18
第92筆
　　　　酒中十詠（并序）
　　鹿門子性介而行獨，於道無所全，於才無所全，於進無所全，於退無
　　所全，豈天民之惷者邪。然進之與退，天行未覺於余也，則有窮有厄
　　，有病有殆，果安而受邪，未若全於酒也，夫聖人之誡酒禍也大矣，
　　在書為沈湎，在詩為童羖，在禮為豢豕，在史為狂藥，余飲至酣，徒
　　以為融肌柔神，消沮迷喪，頹然無思，以天地大順為隄封，傲然不持
　　，以洪荒至化為爵賞，抑無懷氏之民乎。苟沈而亂，狂而身，禍而族
　　，真蚩蚩之為也。若余者，於物無所斥，於性有所適，真全於酒者也
　　，噫，天之不全余也多矣，獨以麴櫱全之，抑天猶幸於遺民焉。太玄
　　曰：君子在玄則正，在禍則沖，在禍則反，小人在玄則邪，在福則驕
　　，在禍則窮，余之於酒得其樂，人之於酒得其禍，亦若是而已矣。於
　　是徵其具，悉為之詠，用繼東皋子酒譜之後，夫酒之始名，天有星，
　　地有泉，人有鄉，今總而詠之者，亦古人初終必全之義也、天隨子深
　　於酒道，寄而請之和。
　　　　酒星[7049]　皮日休
誰遣酒旗耀，天文列其位。彩微嘗似酣，芒弱偏如醉。
唯憂犯帝座，只恐騎天駟。若遇卷舌星，讒君應墮地。
[頁]卷,冊....[7050]611,18
第93筆
　　　　酒中十詠　酒泉　皮日休
羲皇有玄酒，滋味何太薄。玉液是澆漓，金沙乃糟粕。
春從野鳥沽，晝仍閒猿酌。我願葬茲泉，醉魂似鳧躍。
[頁]卷,冊....[7050]611,18
第94筆
　　　　酒中十詠　酒篘　皮日休
翠筏初織來，或如古魚器。新從山下買，靜向甔中試。
輕可網金醅，疏能容玉蟻。自此好成功，無貽我罍恥。
[頁]卷,冊....[7050]611,18
第95筆
　　　　酒中十詠　酒床　皮日休
糟床帶松節，酒膩肥如羜。滴滴連有聲，空疑杜康語。
開眉既壓後，染指偷嘗處。自此得公田，不過渾種黍。
[頁]卷,冊....[7050]611,18
第96筆
　　　　酒中十詠　酒壚　皮日休
紅壚高幾尺，頗稱幽人意。火作縹醪香，灰為冬醷氣。
有鎗盡龍頭，有主皆犢鼻。倘得作杜根，佣保何足愧。
[頁]卷,冊....[7050]611,18
第97筆
　　　　酒中十詠　酒樓　皮日休
鉤楯跨通衢，喧鬧當九市。金罍瀲灩後，玉斝紛綸起。
舞蝶傍應酣，啼鶯聞亦醉。野客莫登臨，相讎多失[7050]意。
[頁]卷,冊....[7051]611,18
第98筆
　　　　酒中十詠　酒旗　皮日休
青幟闊數尺，懸於往來道。多為風所颺，時見酒名號。
拂拂野橋幽，翻翻江市好。雙眸復何事，終竟望君老。
[頁]卷,冊....[7051]611,18
第99筆
　　　　酒中十詠　酒樽　皮日休
犧樽一何古，我抱期幽客。少恐消醍醐，滿擬（一作疑）烘琥珀。
猿窺曾撲瀉，鳥蹋經攲仄。度度醒來看，皆如死生隔。
[頁]卷,冊....[7051]611,18
第100筆
　　　　酒中十詠　酒城　皮日休
萬仞峻為城，沈酣侵其俗。香侵井幹過，味染濠波淥。
朝傾逾百榼，暮壓幾千斛。吾將隸此中，但為閽者足。
[頁]卷,冊....[7051]611,18
第101筆
　　　　酒中十詠　酒鄉　皮日休
何人置此鄉，杳在天皇外。有事忘哀樂，有時忘顯晦。
如尋罔象歸，似與希夷會。從此共君遊，無煩用冠帶。
[頁]卷,冊....[7051]611,18
第102筆
　　　　奉和添酒中六詠　酒池　皮日休
八齊競奔注，不知深幾丈。竹葉島紆徐，鳧花波蕩漾（鳧花，酒名。出梁簡文帝集）。
醺應爛地軸，浸可柔天壤。以[7051]此獻吾君，願銘於〔幾〕（凡）杖。
[頁]卷,冊....[7052]611,18
第103筆
　　　　奉和添酒中六詠　酒龍　皮日休
銅為蚴蟉鱗，鑄作鱙角。吐處百里雷，瀉時千丈壑。
初疑潛苑囿，忽似拏寥廓。遂使銅雀臺，香消野花落。
[頁]卷,冊....[7052]611,18
第104筆
　　　　奉和添酒中六詠　酒甕　皮日休
堅淨不苦窳，陶於醉封疆。臨溪刷舊痕，隔屋聞新香。
移來近麴室，倒處臨糟床。所嗟無比鄰，余亦能偷嘗。
[頁]卷,冊....[7052]611,18
第105筆
　　　　奉和添酒中六詠　酒船　皮日休
剡桂復刳蘭，陶陶任行樂。但知涵泳好，不計風濤惡。
嘗行麴封內，稍繫糟丘泊。東海如可傾，乘之就斟酌。
[頁]卷,冊....[7052]611,18
第106筆
　　　　奉和添酒中六詠　酒鎗　皮日休
象鼎格仍高，其中不烹飪。唯將煮濁醪，用以資酣飲。
偏宜旋樵火，稍近餘酲枕。若得伴琴書，吾將著閒品。
[頁]卷,冊....[7052]611,18
第107筆
　　　　奉和添酒中六詠　酒杯　皮日休
昔有嵇氏子，龍章而鳳姿。手揮五弦罷，聊復一樽持。
但取性澹泊，不知味醇醨。茲器不復見，家家唯玉卮。
[頁]卷,冊....[7052]611,18
第108筆
　　　　茶中雜詠（并序）　皮日休
　　案周禮，酒正之職，辨四飲之物，其三曰漿，又漿人之職，共王之六
　　飲，水、漿、醴、涼、醫、酏，入於酒府，鄭司農云，以水和酒也，
　　蓋當時人率以酒醴為飲，謂乎六漿，酒之醨者也，何得姬公製，爾雅
　　云：檟，苦茶，即不擷而飲之，豈聖人純於用乎，抑草木之濟人，取
　　捨有時也，自周已降，及於國朝茶事，竟陵子陸季疵言之詳矣，然季
　　疵以前，稱茗飲者必渾以烹之，與夫瀹蔬而啜者無異也，季疵之始為
　　經三卷，由是分其源，制其具，教其造，設其器，命其煮，俾飲之者
　　除痟而去癘，雖疾毉之不若也，其為利也，於人豈小哉。余始得季疵
　　書，以為備矣，後又獲其顧渚山記二篇，其中多茶事，後又太原溫雲
　　、武威段之，各補茶事十數節，並存於方冊，茶之事，由周至於今
　　，竟無纖遺矣。昔晉杜育有荈賦，季疵有茶歌，余缺然於懷者，謂有
　　其具而不形於詩，亦季疵之餘恨也，遂為十詠，寄天隨子。
　　　　茶塢　皮日休
閒尋堯氏山，遂入深深塢。種荈已成園，栽葭寧記畝。
石窪泉似掬，巖罅雲如縷。好是夏初時，白花滿煙雨（茶經云：其花白如薔薇。）。
[頁]卷,冊....[7053]611,18
第109筆
　　　　茶中雜詠　茶人　皮日休
生在顧渚山，老在漫石塢。語氣為茶荈，衣香是煙霧。
庭從（一作，九字反，其木如玉色，渚人以為杖。）子遮，果任獳師虜。日晚相笑歸，腰間佩輕簍。
[頁]卷,冊....[7053]611,18
第110筆
　　　　茶中雜詠　茶筍　皮日休
褒然三五寸，生必依巖洞。寒恐結紅鉛，暖疑銷紫汞。
圓如玉軸光，脆似瓊英凍。每為遇之疏，南山挂幽[7053]夢。
[頁]卷,冊....[7054]611,18
第111筆
　　　　茶中雜詠　茶籯　皮日休
筤篣曉攜去，驀箇山桑塢。開時送紫茗，負處沾清露。
歇把傍雲泉，歸將挂煙樹。滿此是生涯，黃金何足數。
[頁]卷,冊....[7054]611,18
第112筆
　　　　茶中雜詠　茶舍　皮日休
陽崖枕白屋，幾口嬉嬉活。棚上汲紅泉，焙前蒸紫蕨。
乃翁研茗後，中婦拍茶歇。相向掩柴扉，清香滿山月。
[頁]卷,冊....[7054]611,18
第113筆
　　　　茶中雜詠　茶灶　皮日休
南山茶事動，灶起巖根傍。水煮石髮氣，薪然杉脂香。
青瓊蒸後凝，綠髓炊來光。如何重辛苦，一一輸膏粱。
[頁]卷,冊....[7054]611,18
第114筆
　　　　茶中雜詠　茶焙　皮日休
鑿彼碧巖下，恰應深二尺。泥易帶雲根，燒難礙石脈。
初能燥金餅，漸見乾瓊液。九里共杉林（皆焙名），相望在山側。
[頁]卷,冊....[7054]611,18
第115筆
　　　　茶中雜詠　茶鼎　皮日休
龍舒有良匠，鑄此佳樣成。立作菌蠢勢，煎為潺湲聲。
草堂暮雲陰，松窗殘雪明。此時勺復茗，野語知逾清。
[頁]卷,冊....[7054]611,18
第116筆
　　　　茶中雜詠　茶甌　皮日休
邢客與越人，皆能造茲器。圓似月魂墮，輕如雲魄起。
棗花勢旋眼，蘋沫香沾齒。松下時一看，支公亦如此。
[頁]卷,冊....[7055]611,18
第117筆
　　　　茶中雜詠　煮茶　皮日休
香泉一合乳，煎作連珠沸。時看蟹目濺，乍見魚鱗起。
聲疑松帶（一作帶松）雨，餑恐生煙翠。尚（一作倘）把瀝中山，必無千日醉。
[頁]卷,冊....[7055]611,18
第118筆
　　　　茶中雜詠　石榴歌　皮日休
蟬噪秋枝槐葉黃，石榴香老愁寒霜。流霞包染紫鸚粟，黃蠟紙裹紅瓠房。
玉刻冰壺含露溼，斕斑似帶湘娥泣。蕭娘初嫁嗜甘酸，嚼破水精千萬粒。
[頁]卷,冊....[7055]611,18
第119筆
　　　　奉和魯望四明山九題　石窗　皮日休
窗開自真宰，四達見蒼涯。苔染渾成綺，雲漫便當紗。
欞中空吐月，扉際不扃霞。未會通何處，應憐（一作連、一作鄰）玉女家。
[頁]卷,冊....[7056]612,18
第120筆
　　　　奉和魯望四明山九題　過雲　皮日休
粉洞二十里，當中幽客行。片時迷鹿跡，寸步隔人聲。
以杖探虛翠，將襟惹薄明。經時未過得，恐是入層城。
[頁]卷,冊....[7056]612,18
第121筆
　　　　奉和魯望四明山九題　雲南　皮日休
雲南背一川，無雁到峰前。墟里生紅藥，人家發白泉。
兒童皆似古，婚嫁盡如仙。共作真官戶，無由稅石田。
[頁]卷,冊....[7056]612,18
第122筆
　　　　奉和魯望四明山九題　雲北　皮日休
雲北晝冥冥，空疑背壽星。犬能諳藥氣，人解寫芝形。
野歇遇松蓋，醉書逢石屏。焚香住此地，應得入金[7056]庭。
[頁]卷,冊....[7057]612,18
第123筆
　　　　奉和魯望四明山九題　鹿亭　皮日休
鹿群多此住，因構白雲楣。待侶傍花久，引麛穿竹遲。
經時掊玉澗，盡日嗅金芝。為在石窗下，成仙自不知。
[頁]卷,冊....[7057]612,18
第124筆
　　　　奉和魯望四明山九題　樊榭　皮日休
主人成列仙，故榭獨依然。石洞鬨人笑，松聲驚鹿眠。
井香為大藥，和語是靈篇。欲買重棲隱，雲鋒不售錢。
[頁]卷,冊....[7057]612,18
第125筆
　　　　奉和魯望四明山九題　潺湲洞　皮日休
陰宮何處淵（一作源），到此洞潺湲。敲碎一輪月，鎔銷半段天。
響高吹谷動，勢急歕雲旋。料得深秋夜，臨流盡古仙。
[頁]卷,冊....[7057]612,18
第126筆
　　　　奉和魯望四明山九題　青櫺子　皮日休
山風熟異果，應是供真仙。味似雲腴美，形如玉腦圓。
銜來多野鶴，落處半靈泉。必共玄都柰，花開不記年。
[頁]卷,冊....[7057]612,18
第127筆
　　　　奉和魯望四明山九題　鞠侯　皮日休
堪羨鞠侯國，碧巖千萬里。煙蘿為印綬，雲壑是堤（一作提）封。
泉遣狙公護，果教子供。爾徒如不死，應得躡玄蹤。
[頁]卷,冊....[7057]612,18
第128筆
　　　　五貺詩（并序）　皮日休
　　毘陵處士魏君不琢，氣真而志放，居毘陵凡二紀，閉門窮學，是乎。
　　里民不得以師之，非乎。里民不得以訾之，用之不難進，利之被人也
　　，捨之不難退，辱非及己也。噫，古君子處乎進退而全者，由此道乎
　　。抑夷之隘，惠之不恭，示能造於是也。江南秋風時，鱸肥而難釣，
　　菰脆而易挽，不過乘短，（方言曰：船短而深者謂之。）載一甔
　　酒，加以隱具，由五瀉涇入震澤，穿松陵，抵杭越耳。日休嘗聞於不
　　不琢，敢不求雅物，成雅思乎。於是買釣船一，修二丈，闊三尺，施
　　篷以庇煙雨，謂之五瀉舟，天台杖一，色黯而力遒，謂之華頂杖。有
　　龜頭山疊石硯一，高不二寸，其仞數百，謂之太湖硯。有桐盧養和一
　　，怪形拳跼，坐若變去，謂之烏龍養和。有南鱟魚殼樽一，澀鋒齾角
　　，內玄外黃，謂之訶陵樽，皆寄於不琢，行以資雲水之興，止以益琴
　　籍之玩，宜古人之雅貺也。因思乘韋之義，不過於詞，遂為五篇。目
　　曰五貺，兼請魯望同作。
　　　　五貺詩　五瀉舟　皮日休
何事有青錢，因人買釣船。闊容兼餌坐，深許共蓑眠。
短好隨朱鷺，輕堪倚白蓮。自知無用處，卻寄五湖仙。
[頁]卷,冊....[7058]612,18
第129筆
　　　　五貺詩　華頂杖　皮日休
金庭仙樹枝，道客自攜持。探洞求丹粟，挑雲覓白芝。
量泉將濯足，闌鶴把支頤。以此將為贈，惟君盡得知。
[頁]卷,冊....[7058]612,18
第130筆
　　　　五貺詩　太湖硯[7058]　皮日休
求於花石間，怪狀乃天然。中瑩五寸劍，外〔差〕（荖）千疊蓮。
月融還似洗，雲溼便堪研。寄與先生後，應添內外篇。
[頁]卷,冊....[7059]612,18
第131筆
　　　　五貺詩　烏龍養和　皮日休
壽木拳數尺，天生形狀幽。把疑傷虺節，用恐破蛇瘤。
置合月觀內，買須雲肆頭。料君攜去處，煙雨太湖舟。
[頁]卷,冊....[7059]612,18
第132筆
　　　　五貺詩　訶陵樽　皮日休
一片鱟魚殼，其中生翠波。買須能（一作饒）紫貝，用合對紅螺。
盡瀉判狂藥，禁敲任浩歌。明朝與君後，爭那玉山何。
[頁]卷,冊....[7059]612,18
第133筆
　　　　五貺詩　早春病中書事寄魯望　皮日休
眼暈見雲母，耳虛聞海濤。惜春狂似蝶，養病躁於猱。
案靜方書古，堂空藥氣高。可憐真宰意，偏解困吾曹。
[頁]卷,冊....[7059]612,18
第134筆
　　　　五貺詩　又寄次前韻　皮日休
病根冬養得，春到一時生。眼暗憐晨慘，心寒怯夜清。
妻仍嫌酒癖，醫只（一作又）禁詩情。應被高人笑，憂身不似名。
[頁]卷,冊....[7059]612,18
第135筆
　　　　五貺詩　秋晚留題魯望郊居二首　皮日休
竹樹冷濩落，入門神已清。寒蛩傍枕響，秋菜上牆生。
黃犬病仍吠，白驢飢不鳴。唯將一杯酒，盡日慰劉[7059]楨。

冷臥空齋內，餘酲夕未消。秋花如有恨，寒蝶似無憀。
簷上落鬥雀，籬根生晚潮。若輪羈旅事，猶自勝皋橋。

[頁]卷,冊....[7060]612,18
第136筆
　　　　五貺詩　初冬章上人院　皮日休
寒到無妨睡，僧吟不廢禪。尚關經病鶴，猶濾欲枯泉。
靜案貝多紙，閒爐波律煙。清譚兩三句，相向自翛然。
[頁]卷,冊....[7060]612,18
第137筆
　　　　臨頓（里名）為吳中偏勝之地陸魯望居之不出郛郭曠若郊墅余每相訪欸然惜去因成五言十首奉題屋壁　皮日休
一方蕭灑地，之子獨深居。繞屋親栽竹，堆床手寫書。
高風翔砌鳥，暴雨失池魚。暗識歸山計，村邊買鹿車。

籬疏從綠槿，簷亂任黃茅。壓酒移谿石，煎茶拾野巢。
靜窗懸雨笠，閒壁掛煙匏。支遁今無骨，誰為世外交。

繭稀初上簇，醅盡未乾床。盡日留蠶母，移時祭曲王。
趁泉澆竹急，候雨種蓮忙。更葺園中景，應為顧辟疆。

靜僻無人到，幽深每自知。鶴來添口數，琴到益家資。
壞塹生魚沫，頹簷落燕兒。空將綠蕉葉，來往寄閒詩。[7060]

夏過無擔石，日高開板扉。僧雖與筒簟，人不典蕉衣。
鶴靜共眠覺，鷺馴同釣歸。生公石上月，何夕約譚微。

經歲岸烏紗，讀書三十車。水痕侵病竹，蛛網上衰花。
詩任傳漁客，衣從遞酒家。知君秋業事，白幘刈胡麻。

寂歷秋懷動，蕭條夏思殘。久貧空酒庫，多病束魚竿。
玄想凝鶴扇，清齋拂鹿冠。夢魂無俗事，夜夜到金壇。

閉門無一事，安穩臥涼天。砌下翹飢鶴，庭陰落病蟬。
倚杉閒把易，燒朮靜論玄。賴有包山客，時時寄紫泉。

病起扶靈壽，翛然強到門。與杉除敗葉，為石整危根。
薜蔓任（一作狂）遮壁，蓮莖臥枕盆。明朝有忙事，召客斲桐孫。

緩頰稱無利，低眉號不能。世情都太薄，俗意就中僧。
雲態不知驟，鶴情非會徵。畫臣誰奉詔，來此寫姜肱。

[頁]卷,冊....[7061]612,18
第138筆
　　　　遊棲霞寺　皮日休
不見明居士，空山但寂寥。白蓮吟次缺，青靄坐來銷。
泉冷無三伏，松枯有六朝。何時石上月，相對論逍遙。
[頁]卷,冊....[7061]612,18
第139筆
　　　　旅舍除夜[7061]　皮日休
永夜誰能守，羈心不放眠。挑燈猶故歲，聽角已新年。
出谷空嗟晚，銜杯尚愧先。晚來辭逆旅，雪涕野槐天。
[頁]卷,冊....[7062]612,18
第140筆
　　　　魯望示廣文先生吳門二章情格高散可醒俗態因追想山中風度次韻屬和存於詩編魯望之命也　皮日休
我見先生道，休思鄭廣文。鶴翻希作伴，鷗卻覓為群。
逸好冠清月，高宜著白雲。朝廷未無事，爭任醉醺醺。

能諳肉芝樣，解講隱書文。終夠神仙窟，窮年麋鹿群。
行廚煮白石，臥具拂青雲。應在雷平上，支頤復半醺。

[頁]卷,冊....[7062]612,18
第141筆
　　　　虎丘寺殿前有古杉一本形狀醜怪圖之不盡況百卉競媚若妒若媢唯此杉死抱奇節髐然闖然不知雨露之可生也風霜之可瘁也乃造化者方外之材乎遂賦三百言以見志　皮日休
種日應逢晉，枯來必自隋。鱷狂將立處，螭鬥未開時。
卓犖擲槍幹，叉牙束戟枝。初驚蟉篆活，復訝獝狂癡。
勁質如堯瘦，貞容學舜黴。勢能擒土伯，醜可駭山祇。
虎爪拏巖穩，虯身脫浪攲。槎頭禿似刷，觜利於錐。
突兀方相脛，鱗皴夏氏胝。根應藏鬼血，柯欲漏龍嫠。
拗似神荼怒，呀如猰貐飢。朽癰難可吮，枯（一作）不堪治。
一炷玄雲拔，三尋黑奇。狼頭窣豎，躉尾掘攣垂。
目燥那逢爟，心開豈中鈹。任苔為疥癬，從蠹作瘡痍。
品格齊遼鶴，年齡等寶龜。將懷縮地力，欲負拔山姿。
未倒防風骨，初僵負貳屍。漆書明[7062]古本，鐵室抗全師。
碨礧還無極，伶俜又莫持。堅應敵駿骨，文定寫甝皮。
蟠屈愁凌剎，騰驤恐攫池。搶煙寒嶱，披蔦靜褷。
威仰誠難識，句芒恐不知。好燒胡律看，堪共達多期。
寡色諸芳笑，無聲眾籟疑。終添八柱位，未要一繩維。
盡日來唯我，當春玩更誰。他年如入用，直構太平基。
[頁]卷,冊....[7063]612,18
第142筆
　　　　新秋言懷寄魯望三十韻　皮日休
新秋入破宅，疏澹若平郊。戶牖深如窟，詩書亂似巢。
移床驚蟋蟀，拂匣動蠨蛸。靜把泉華掬，閒拈乳管敲。
檜身渾箇矮，石面得能。小桂如拳葉，新松似手梢。
鶴鳴轉清角，鶻下撲金。合藥還慵服，為文亦懶抄。
煩心入夜醒，疾首帶涼抓。杉葉尖如鏃，藤絲任似鞘。
僨田含紫芋，低蔓隱青匏。老柏渾如疥，陰苔忽似膠。
王餘落敗塹，胡孟入空庖。度日忘冠帶，經時憶酒肴。
有心同木偶，無舌並金鐃。興欲添玄測，狂將換易爻。
達人唯落落，俗適自蹺蹺。底力將排難，何顏用解嘲。
欲銷毀後骨，空轉坐來胞。猶豫應難抱，狐疑不易包。
等閒逢毒，容易遇咆哮。時事方千蝎，公途正二崤。
名微甘世棄，性拙任時拋。白日須投分，青雲合定交。
仕應同五柳，歸莫捨三茅。澗鹿從來去，煙蘿任溷淆。
狙公鬧後戲，雲母病來摷。從此居方丈，終非競斗筲。
道窮應鬼遣，性拙必天教。無限疏慵事，憑君解一瓟。
[頁]卷,冊....[7063]612,18
第143筆
　　　　奉和魯望秋日遣懷次韻　皮日休
高蹈為時背，幽懷是事兼。神仙君可致，江海我能淹。
共守庚申夜，同看乙巳占。藥囊除紫蠹，丹灶拂紅鹽。
與物深無競，於生亦太廉。鴻災因足警，魚禍為稀潛。
筆硯秋光洗，衣巾夏蘚霑。酒甔香竹院，魚籠挂茅簷。
琴忘因拋譜，詩存為致籤。茶旗經雨展，石筍帶雲尖。
鶴共心情慢，烏同面色黔。向陽栽白帢，終歲[7063]憶貂襜。
取嶺為山障，將泉作水簾。溪晴多晚鷺，池廢足秋蟾。
破衲雖云補，閒齋未辦苫。共君還有役，竟夕得厭厭。
[頁]卷,冊....[7063]612,18
第144筆
　　　　江南書情二十韻寄秘閣韋校書貽之商洛宋先輩垂文二同年　皮日休
四載加前字，今來未改銜。君批鳳尾詔，我住虎頭巖。
季氏唯謀逐，臧倉只擬讒。時訛輕五羖，俗淺重三緘。
瘦去形如鶴，憂來態似獑。才非師趙壹，直欲效陳咸。
孤竹寧收笛，黃琮未作瑊。作羊寧免狠，為兔即須毚。
枕戶槐從亞，侵階草懶芟。壅泉教咽咽，壘石放巉巉。
掣釣隨心動，抽書任意杴。茶教弩父摘，酒遣僰童鹽。
默坐看山困，清齋飲水嚴。蘚生天竺屐，煙外（一作壞）洞庭帆。
病久新烏帽，閒多著白衫。藥苞陳〔雨〕（兩）匼，詩草蠹雲函。
遣客呼林狖，辭人寄海。室唯搜古器，錢只買秋杉。
寡合無深契，相期有至誠。他年如訪問，煙蔦暗髟髟。
[頁]卷,冊....[7064]612,18
第145筆
　　　　憶洞庭觀步十韻　皮日休
前時登觀步，暑雨正錚摐。上戍看綿蕝，登村度石矼。
崦花時有簇，溪鳥不成雙。遠樹點黑，遙峰露碧幢。
巖根瘦似殼，杉破腹（一作腹破）如腔。（音絞了）漁人服，野店窗。
多攜白木鍤，愛買紫泉缸。仙犬聲音古，遺民意緒厖。
何文堪緯地，底策可經邦。自此將妻子，歸山不姓龐。
[頁]卷,冊....[7064]612,18
第146筆
　　　　諫議以罷郡將歸以六韻賜示因佇酬獻　皮日休
欲下持衡詔，先容解印歸。露濃春後澤，霜薄霽來威。
舊化堪治疾，餘恩可療飢。隔花攀去櫂，穿柳挽行衣。
佐理能無取，酬知力甚微。空將千感淚，異日拜黃扉。
[頁]卷,冊....[7064]612,18
第147筆
　　　　過（一作題）雲居院玄福上人舊居　皮日休
重到雲居獨悄然，隔窗窺影尚疑禪。不逢野老來聽法，猶見鄰僧為引泉。
龕上已生新石耳，壁間空帶舊茶煙。南宗弟子時時到，泣把山花奠几筵。
[頁]卷,冊....[7065]613,18
第148筆
　　　　陪江西裴公遊襄州延慶寺　皮日休
丹霄路上歇征輪，勝地偷閒一日身。不署前驅驚野鳥，唯將後乘載詩人。
巖邊候吏雲遮卻，竹下朝衣露滴新。更向碧山深處問，不妨猶有草茅臣。
[頁]卷,冊....[7065]613,18
第149筆
　　　　西塞山泊漁家　皮日休
白綸巾下髮如絲，靜倚楓根坐釣磯。中婦桑村挑葉去，小兒沙市買蓑歸。
雨來蓴菜流船滑，春後鱸魚墜釣肥。西塞山前終日客，隔波相羨盡依依。
[頁]卷,冊....[7065]613,18
第150筆
　　　　襄州春遊　皮日休
信馬騰騰觸處行，春風相引與詩情。等閒遇事成歌詠，取次衝筵隱姓名。
映柳（一作竹）認人多錯誤，透花窺鳥最分明。岑牟單絞何曾著，莫道猖狂似禰衡。
[頁]卷,冊....[7065]613,18
第151筆
　　　　送從弟皮（一本無此字）崇歸復州　皮日休
羨爾優游正少年，竟陵煙（一作風）月似吳天。車螯近岸無妨（一作勞）取，舴艋隨風不費牽。
處處路傍千頃稻，家家門外一渠蓮。慇懃莫笑襄陽住，為愛南溪（一作塘）縮項。
[頁]卷,冊....[7066]613,18
第152筆
　　　　題潼關蘭若　皮日休
潼津罷驚有招提，近百年無戰馬嘶。壯士不言三尺劍，謀臣休道一丸泥。
昔時馳道洪波上，今日宸居紫氣西。關吏不勞重借問，棄繻生擬入耶溪。
[頁]卷,冊....[7066]613,18
第153筆
　　　　襄陽閒居與友生夜會　皮日休
習隱悠憂世不知，林園幽事遞相期。舊絲再上琴調晚，壞葉重燒酒煖遲。
三徑引時寒步月，四鄰偷得夜吟詩。草玄寂淡無人愛，不遇劉歆更語誰。
[頁]卷,冊....[7066]613,18
第154筆
　　　　習池晨起　皮日休
清曙蕭森載酒來，涼風相引繞亭臺。數聲翡翠背人去，一番（一作朵）芙蓉含日開。
茭葉深深埋釣艇，魚兒漾漾逐流杯。竹屏風下登山屐，十宿高陽忘卻迴。
[頁]卷,冊....[7066]613,18
第155筆
　　　　秋晚自洞庭湖別業寄穆秀才　皮日休
破村寥落過重陽，獨自攖寧葺草房。風撦紅蕉仍換葉，雨淋黃菊不成香。
野猿偷栗重窺戶，落雁疑人更繞塘。他日若修耆舊傳，為予添取此書堂。
[頁]卷,冊....[7066]613,18
第156筆
　　　　華山李鍊師所居[7066]　皮日休
麻姑古貌上仙才，謫向蓮峰管玉臺。瑞氣染衣金液啟，香煙映面紫文開。
孤雲盡日方離洞，雙鶴移時只有苔。深夜寂寥存想歇，月天時下草堂來。
[頁]卷,冊....[7067]613,18
第157筆
　　　　宏詞下第感恩獻兵部侍郎　皮日休
分明仙籍列清虛，自是還丹九轉疏。畫虎已成翻類狗，登龍才變即為魚。
空慚季布千金諾，但負劉弘一紙書。猶有報恩方寸在，不知通塞竟何如。
[頁]卷,冊....[7067]613,18
第158筆
　　　　襄州漢陽王故宅　皮日休
碑字依稀廟已荒，猶聞耆舊憶賢王。園林一半為他主，山水虛言是故鄉。
戟戶野蒿生翠瓦，舞樓棲鴿汙雕梁。柱天功業緣何事，不得終身似霍光。
[頁]卷,冊....[7067]613,18
第159筆
　　　　傷盧獻秀才（獻有愍征賦一卷，人為作注）　皮日休
愍征新價欲凌空，一首堪欺左太沖。只為白衣聲過重，且非青漢路難通。
貴侯待寫過門下，詞客偷名入卷中。手弄桂枝嫌不折，直教身歿負春風。
[頁]卷,冊....[7067]613,18
第160筆
　　　　南陽　皮日休
昆陽王氣已蕭疏，依舊山河捧帝居。廢路塌平殘瓦礫，破墳耕出爛圖書。
綠莎滿縣年荒後，白鳥盈溪雨霽初。二百年來霸王業，可知今日是丘墟。
[頁]卷,冊....[7067]613,18
第161筆
　　　　秋晚訪李處士所居　皮日休
門前襄水碧潺潺，靜釣歸來不掩關。書閣鼠穿廚簏破，竹園霜後桔槔閒。
兒童不許驚幽鳥，藥草須教上[7067]假山。莫為愛詩偏念我，訪君多得醉中還。
[頁]卷,冊....[7068]613,18
第162筆
　　　　李處士郊居　皮日休
石衣如髮小（一作水）溪清，溪上柴門架樹成。園裏水流澆竹響，窗中人靜下棋聲。
幾多狎鳥皆諳性，無限幽花未得名。滿引紅螺詩一首，劉楨失卻病心情。
[頁]卷,冊....[7068]613,18
第163筆
　　　　送令狐補闕歸朝　皮日休
文如日月氣如虹，舉國重生正始風。且願仲山居左掖，只憂徐邈入南宮。
朝衣正在天香裏，諫草應焚禁漏中。為說明年今日事，晉廷新拜黑頭公。
[頁]卷,冊....[7068]613,18
第164筆
　　　　洛中寒食二首　皮日休
千門萬戶掩斜暉，繡幰金銜晚未歸。擊鞠王孫如錦地，鬥雞公子似花衣。
嵩雲靜對行臺起，洛鳥閒穿上苑飛。唯有路傍無意者，獻書未納問淮肥。

遠近垂楊映鈿車，天津橋影壓神霞。弄春公子正迴首，趁節行人不到家。
洛水萬年雲母竹，漢陵千載野棠花。欲知豪貴堪愁處，請看邙山晚照斜。

[頁]卷,冊....[7068]613,18
第165筆
　　　　登第後寒食杏園有宴因寄錄事宋垂文同年　皮日休
雨洗清明萬象鮮，滿城車馬簇紅筵。恩榮雖得陪高會，科禁惟憂犯列仙。
當醉不知開火日，正貧那似看花年。縱來恐被青娥笑，未納春風一宴錢。
[頁]卷,冊....[7068]613,18
第166筆
　　　　陳先輩故居[7068]　皮日休
杉桂交陰一里餘，逢人渾似洞天居。千株橘樹唯沽酒，十頃蓮塘不買魚。
藜杖閒來侵徑竹，角巾端坐滿樓書。襄陽無限煙霞地，難覓幽奇似此殊。
[頁]卷,冊....[7069]613,18
第167筆
　　　　奉和魯望寒夜訪寂上人次韻　皮日休
院寒青（一作清）靄正沈沈，霜棧乾鳴入古林。數葉貝書松火暗，一聲金磬檜煙深。
陶潛見社無妨醉，殷浩譚經不廢吟。何事欲攀塵外契，除君皆有利名心。
[頁]卷,冊....[7069]613,18
第168筆
　　　　江南道中懷茅山廣文南陽博士三首　皮日休
寒嵐依約認華陽，遙想高人臥草堂。半日始齋青飯，移時空印白檀香。
鶴雛入夜歸雲屋，乳管逢春落石床。誰道夫君無伴侶，不離窗下見羲皇。

住在華陽第八天，望君唯欲結良緣。堂扃洞裏千秋燕（一作雁），廚蓋巖根數斗（一作井）泉。
壇上古松疑度世，觀中幽鳥恐成仙。不知何事迎新歲，烏納裘中一覺眠。（烏納裘出王筠集）

五色香煙惹內文（許遠遊燒香五色煙），石飴初熟酒初（一作微）醺。將開丹灶那防鶴，欲算棋圖卻望雲。
海氣平（一作半）生當洞見，瀑冰初坼閣山聞。如何世外無交者（許邁與王羲之父子為世外之交），一臥金壇只有君。

[頁]卷,冊....[7069]613,18
第169筆
　　　　奉和魯望早春雪中作吳體見寄　皮日休
威仰噤死不敢語，瓊花雲魄清珊珊。溪光冷射觸鳿，柳帶凍脆攢欄杆。
竹根乍燒玉節快，酒面新潑金膏寒。全吳縹瓦十萬戶，惟君與我如袁安。
[頁]卷,冊....[7069]613,18
第170筆
　　　　吳中言情寄魯望[7069]　皮日休
古來傖父愛吳鄉，一上胥臺不可忘。愛酒有情如手足，除詩無計似膏肓。
宴時不輟琅書味，齋日難判玉鱠香。為說松江堪老處，滿船煙月溼莎裳。
[頁]卷,冊....[7070]613,18
第171筆
　　　　行次野梅　皮日休
蔦拂蘿捎一樹梅，玉妃無侶獨裴回。好臨王母瑤池發，合傍蕭家粉水開。
共月已為迷眼伴，與春先作斷腸媒。不堪便向多情道，萬片霜華雨損來。
[頁]卷,冊....[7070]613,18
第172筆
　　　　揚州看辛夷花　皮日休
臘前千朵亞芳叢，細膩偏勝素柰功。螓首不言披曉雪，麝臍無主任春風。
一枝拂地成瑤圃，數樹參庭是蕊宮。應為當時天女服，至今猶未放全紅。
[頁]卷,冊....[7070]613,18
第173筆
　　　　暇日獨處寄魯望　皮日休
幽慵不覺耗年光，犀柄金徽亂一床。野客共為賒酒計，家人同作借書忙。
園蔬預遣分僧料，廩粟先教算鶴糧。無限高情好風月，不妨猶得事吾王。
[頁]卷,冊....[7070]613,18
第174筆
　　　　屣步訪魯望不遇　皮日休
雪晴墟里竹騃斜，蠟屐徐吟到陸家。荒徑掃稀堆柏子，破扉開澀染苔花。
壁閒定欲圖雙檜，廚靜空如飯一麻。擬受太玄今不遇，可憐遺恨似侯芭。
[頁]卷,冊....[7070]613,18
第175筆
　　　　開元寺客省早景即事　皮日休
客省蕭條柿葉紅，樓臺如畫倚霜空。銅池書滴桂上雨，金鐸一聲松杪風。
鶴靜時來珠像側，鴿馴多在寶[7070]幡中。如何（一作今）塵外虛為契，不得支公此會同。
[頁]卷,冊....[7071]613,18
第176筆
　　　　奉和魯望獨夜有懷吳體見寄　皮日休
病鶴帶霧傍獨屋，破巢含雪傾孤梧。濯足將加漢光腹，抵掌欲捋梁武鬚。
隱幾清吟誰敢敵，枕琴高（一作酣）臥真堪圖。此時枉欠高散物，楠瘤作樽石作壚。
[頁]卷,冊....[7071]613,18
第177筆
　　　　病中有人惠海蟹轉寄魯望　皮日休
紺甲青筐染衣，島夷初寄北人時。離居定有石帆覺，失伴唯應海月知。
族類分明連瑣（瑣似小蚌。有小蟹在腹中，出求食。故淮海之人呼為蟹奴。），形容好箇似蟛蜞。病中無用霜螯處，寄與夫君左手持。
[頁]卷,冊....[7071]613,18
第178筆
　　　　病中美景頗阻追遊因寄魯望　皮日休
癭床閒臥晝迢迢，唯把真如慰寂寥。南國不須收薏苡，百年終竟是芭蕉。
藥前美祿應難斷，枕上芳辰豈易銷。看取病來多少日，早梅零落玉華焦。
[頁]卷,冊....[7071]613,18
第179筆
　　　　魯望以花翁之什見招因次韻酬之　皮日休
九十攜鋤傴僂翁，小園幽事盡能通。斸煙栽藥為身計，負水澆花是世功。
婚嫁定期杉葉紫，蓋藏應待桂枝紅。不知家道能多少，只在句芒一夜風。
[頁]卷,冊....[7071]613,18
第180筆
　　　　病中庭際海石榴花盛發感而有寄　皮日休
一夜春光（一作工）綻絳囊，碧油枝上晝煌煌。風勻祗似調紅露，日暖唯憂化赤霜。
火齊滿枝燒夜月，金津含蕊滴朝陽。不知桂樹知情否，無限同遊阻陸郎。
[頁]卷,冊....[7071]613,18
第181筆
　　　　早春以橘子寄魯望　皮日休
箇箇和枝葉捧鮮，彩凝（一作疑）猶帶洞庭煙。不為韓嫣金丸重，直是周王玉果圓。
剖似日魂初破後，弄如星髓未銷前。知君多病仍中聖，盡送寒苞向枕邊。
[頁]卷,冊....[7072]613,18
第182筆
　　　　病中書情寄上崔諫議（時眼疾未平）　皮日休
十日來來曠奉公，閉門無事忌春風。蟲絲度日縈琴薦，蛀粉經時落酒筒。
馬足歇從殘漏外，魚須拋在亂書中。慇懃莫怪求醫切，只為山櫻欲放紅。
[頁]卷,冊....[7072]613,18
第183筆
　　　　病孔雀　皮日休
煙花雖媚思沈冥，猶自抬頭護翠翎。強聽紫簫如欲舞，困眠紅樹似依屏。
因思桂蠹傷肌骨，為憶松鵝損（一作換）性靈。盡日春風吹不起，鈿毫金縷一星星。
[頁]卷,冊....[7072]613,18
第184筆
　　　　奉和魯望上元日道室焚修　皮日休
明真臺上下仙官，玄藻初吟萬籟寒。飆御有聲時杳杳，寶衣無影自珊珊。
蕊書乞見齋心易，玉籍求添（一作天）拜首難。端簡不知清景暮，靈蕪香燼落金壇。
[頁]卷,冊....[7072]613,18
第185筆
　　　　奉酬魯望惜春見寄　皮日休
十五日中春日好，可憐沈痼冷如灰。以前雖被愁將去，向後須教醉（一作酒）領來。
梅片盡飄輕粉靨，柳芽初吐爛金醅。病中無限花番次，為約東風且住開。
[頁]卷,冊....[7072]613,18
第186筆
　　　　聞魯望遊顏家林園病中有寄[7072]　皮日休
一夜韶姿著水光，謝家春草滿池塘。細挑泉眼尋新脈，輕把花枝嗅（一作換）宿香。
蝶欲試飛猶護粉，鶯初學囀尚羞簧。分明不得同君賞，盡日傾心羨索郎。
[頁]卷,冊....[7073]613,18
第187筆
　　　　奉和魯望春雨即事次韻　皮日休
織恨凝愁映鳥飛，半旬飄灑掩韶暉。山容洗得如煙瘦，地脈流來似乳肥。
野客正閒移竹遠，幽人多病探花稀。何年細溼華陽道，兩乘巾車相並歸。
[頁]卷,冊....[7073]613,18
第188筆
　　　　魯望春日多尋野景日休抱疾杜門因有是寄　皮日休
野侶相逢不待期，半綠幽事半緣詩。烏紗任岸穿筋竹，白袷從披趁肉芝。
數卷蠹書棋處展，幾升菰米釣前炊。病中不用君相憶，折取山櫻寄一枝。
[頁]卷,冊....[7073]613,18
第189筆
　　　　魯望以躬掇野蔬兼示雅什用以酬謝　皮日休
杖擿春煙暖向陽，煩君為我致盈筐。深挑乍見牛脣液（爾雅云：藚，牛唇。一名水蕮），細掐徐聞鼠耳香（本草云：葉似鼠耳。莖赤，可生食）。
紫甲採從泉脈畔，翠牙搜自石根傍。彫胡飯熟糊軟，不是高人不合嘗。
[頁]卷,冊....[7073]613,18
第190筆
　　　　臥病感春寄魯望　皮日休
烏皮幾上困騰騰，玉柄清羸愧不能。昨夜眠時稀似鶴，今朝餐數減於僧。
藥銷美祿應（一作因）夭折，醫過芳辰定鬼憎。任是雨多遊未得，也須收在探花朋。
[頁]卷,冊....[7073]613,18
第191筆
　　　　奉和魯望徐方平後聞赦次韻　皮日休
金雞煙外上臨軒，紫誥新垂作解恩。涿鹿未銷初敗血，新安頓雪已坑魂。
空林葉盡蝗來郡，腐骨花生戰[7073]後村。未遣蒲車問幽隱，共君應老抱桐孫。
[頁]卷,冊....[7074]613,18
第192筆
　　　　奉酬魯望見答魚牋之什　皮日休
輕如隱起膩如飴，除卻鮫工解製稀。欲寫恐成河伯詔，試裁疑是水仙衣。
毫端白獺脂猶溼，指下冰蠶子欲飛。若用莫將閒處去，好題春思贈江妃。
[頁]卷,冊....[7074]613,18
第193筆
　　　　病後春思　皮日休
連錢錦暗麝氛氳，荊思多才詠鄂君。孔雀鈿寒窺沼見，石榴紅重墮階聞。
牢愁有度應如月，春夢無心祗似雲。應笑病來慚滿願，花牋好作斷腸文。
[頁]卷,冊....[7074]613,18
第194筆
　　　　偶成小酌招魯望不至以詩為解因次韻酬之　皮日休
醉侶相邀愛早陽，小筵催辦不勝忙。衝深柳駐吳娃幰，倚短花排羯鼓床。
金鳳欲為鶯引去，鈿蟬疑被蝶勾將。如何共是忘形者，不見漁陽摻一場。
[頁]卷,冊....[7074]613,18
第195筆
　　　　以紗巾寄魯望因而有作　皮日休
周家新樣替三梁（頭巾起後周武帝），裹髮偏宜白面郎。掩斂乍疑裁黑霧，輕明渾似戴玄霜。
今朝定見看花昃，明日應聞漉酒香。更有一般君未識，虎文巾在絳霄房。
[頁]卷,冊....[7074]613,18
第196筆
　　　　臨頓宅將有歸于（一作于歸）之日魯望以詩見貺因抒懷酬之　皮日休
共老林泉忍暫分，此生應不識迴文。幾枚竹笥送德曜，一乘柴車迎少君。
舉案品多緣澗藥，承家事少為谿雲。居然自是幽人事，輒莫教他孫壽聞。
[頁]卷,冊....[7074]613,18
第197筆
　　　　奉和魯望謝惠巨魚之半　皮日休
釣公來信自松江，三尺春魚撥刺霜。腹內舊鉤苔染澀，腮中新餌藻和香。
冷鱗中斷榆錢破，寒骨平分玉箸光。何事貺君偏得所，祗緣同是越航郎。
[頁]卷,冊....[7075]613,18
第198筆
　　　　館娃宮懷古　皮日休
豔骨已成蘭麝土，宮牆依舊壓層崖。弩臺雨壞逢金鏃，香徑泥銷露玉釵。
硯沼只留溪（一作山）鳥浴，屧廊空信（一作任）野花埋。姑蘇麋鹿真閒事，須為當時一愴懷。
[頁]卷,冊....[7075]613,18
第199筆
　　　　以紫石硯寄魯望兼酬見贈　皮日休
樣如金蹙小能輕，微潤將融紫玉英。石墨一研為鳳尾，寒泉半勺是龍睛。
騷人白芷傷心暗，狎客紅筵奪眼明。兩地有期皆好用，不須空把洗溪聲。
[頁]卷,冊....[7075]613,18
第200筆
　　　　奉和魯望同遊北禪院　皮日休
戚歷杉陰入草堂，老僧相見似相忘。吟多幾轉蓮花漏，坐久重焚柏子香。
魚慣齋時分淨食，鴿能閒處傍禪床。雲林滿眼空羈滯，欲對彌天卻自傷。
[頁]卷,冊....[7075]613,18
第201筆
　　　　孫發百篇將遊天台請詩贈行因以送之　皮日休
孫子荊家思有餘，元戎曾薦入公車。百篇宮體喧金屋，一日官銜下玉除。
紫府近通齋後夢，赤城新有寄來書。因逢二老如相問，正滯江南為鮸魚。
[頁]卷,冊....[7075]613,18
第202筆
　　　　奉和魯望薔薇次韻[7075]　皮日休
誰繡連延滿戶陳，暫應遮得陸郎貧。紅芳掩斂將迷蝶，翠蔓飄搖欲挂人。
低拂地時如墮馬，高臨牆處似窺鄰。祗應是董雙成戲，剪得神霞寸寸新。
[頁]卷,冊....[7076]613,18
第203筆
　　　　聞開元寺開筍園寄章上人　皮日休
園銷開聲駭鹿群，滿林鮮籜水犀文。森森競泫林梢雨，（一作）爭穿石上雲。
並出亦如鵝管合，各生還似犬牙分。折煙束露如相遺，何胤明朝不茹葷。
[頁]卷,冊....[7076]613,18
第204筆
　　　　開元寺佛缽詩（并序）　皮日休
　　按釋法顯傳云：佛缽本在毗舍離，今在乾陀衛。竟若干百年，當復至
　　西月支國，若干百年，至于闐國，若干百年，當至屈茨國，若干百年
　　，當復來漢地。晉建興二年，二聖像浮海而至滬瀆，僧尼輩取之以歸
　　，今存于開元寺。後建興八年，漁者於滬瀆沙汭上獲之，以為臼類，
　　及葷而用焉。俄有佛像見於外，漁者始為異。意滬瀆二聖之遺祥也，
　　乃以缽供之，迄今尚存。余遂觀而為之詠，因寄天隨子。
帝青石作綠冰姿（佛律云：此缽，帝情玉石也。四天王所獻也），曾得金人手自持。拘律樹邊齋散後，提羅花下洗來時。
乳麋味斷中天覺，麥香消大劫知。從此共君親頂戴，斜風應不等閒吹。
[頁]卷,冊....[7076]613,18
第205筆
　　　　夏首病愈因招魯望　皮日休
曉入清和尚袷衣，夏陰初合掩雙扉。一聲撥穀桑柘晚，數點舂鋤煙雨微。
貧養山禽能箇瘦，病關芳草就中肥。明朝早起非無事，買得蓴絲待陸機。
[頁]卷,冊....[7076]613,18
第206筆
　　　　奉和魯望新夏東郊閒泛（一本此下有見懷次韻四字）[7076]　皮日休
水物輕明淡似秋，多情才子倚蘭舟。碧莎裳下攜詩草，黃薎樓中挂酒篘。
蓮葉蘸波初轉櫂，魚兒簇餌未諳鉤。共君莫問當時事，一點沙禽（一作鷗）勝五侯。
[頁]卷,冊....[7077]613,18
第207筆
　　　　奉和魯望四月十五日道室書事　皮日休
忘朝齋戒是尋常，靜（一作盡）啟金根（經名）第幾章。竹葉飲為甘露色，蓮花鮓作肉芝香。
松膏背日（一作雨）凝雲磴，丹粉經年染石床。剩欲與君終此志，頑仙唯恐鬢成霜。
[頁]卷,冊....[7077]613,18
第208筆
　　　　奉和魯望看壓新醅（一本此下有次韻二字）　皮日休
一簀松花細有聲，旋將渠碗撇寒清。秦吳只恐篘來近，劉項真能釀得平。
酒德有神多客頌，醉鄉無貨沒人爭。五湖煙水郎山月，合向樽前問底名。
[頁]卷,冊....[7077]613,18
第209筆
　　　　登初陽樓寄懷北平郎中　皮日休
危樓新製號初陽，白粉青葌射沼光。避酒幾浮輕舴艋，下棋曾覺睡鴛鴦。
投鉤坐圍華燭，格分朋占靚妝。莫怪重登頻有恨，二年曾侍（一作待）舊吳王。
[頁]卷,冊....[7077]613,18
第210筆
　　　　夏初訪魯望偶題小齋　皮日休
半里芳陰到陸家，藜床相勸飯胡麻。林間度宿拋棋局，壁上經旬挂釣車。
野客病時分竹米，鄰翁齋日乞藤花。踟躕為放閒人去，半〔岸〕（片）紗帩待月華。
[頁]卷,冊....[7077]613,18
第211筆
　　　　所居首夏水木尤清適然有作　皮日休
病來無事草堂空，晝水（一作永）休聞十二筒。桂靜似逢青眼客，松閑如見綠毛翁。
潮期暗動庭泉碧，梅信微[7077]侵地障紅。盡日枕書慵起得，被君猶自笑從公。
[頁]卷,冊....[7078]613,18
第212筆
　　　　重玄寺元達年逾八十好種名藥凡所植者多至自天台四明包山句曲叢翠粉糅各指名余奇而訪之因題二章　皮日休
雨滌煙鋤傴僂（一作偃破籬），紺牙紅甲兩三畦。藥名卻笑桐君少，年紀翻嫌竹祖低。
白石靜敲蒸朮火，清泉閒洗種花泥。怪來昨日休持缽，一尺彫胡似掌齊。

香蔓蒙蘢覆昔邪，桂煙杉露溼袈裟。石盆換水撈松葉，竹徑穿床避筍芽。
藜杖移時挑細藥，銅瓶盡日灌幽花。支公謾道憐神駿，不及今朝種一麻。

[頁]卷,冊....[7078]613,18
第213筆
　　　　懷華陽潤卿博士三首　皮日休
先生一向事虛皇，天市壇西與世忘。環堵養龜看氣訣，刀圭餌犬試仙方。
靜探石腦衣裾潤，閒鍊松脂院落香。聞道徵賢須有詔，不知何日到良常。

冥心唯事白英君，不問人間爵與勳。林下醉眠仙鹿見，洞中閒話隱芝聞。
石床臥苦渾無蘚，藤篋開稀恐有雲。料得虛皇新詔樣，青瓊板上綠為文。

鳳骨輕來稱瘦容，華陽館主未成翁（陶隱君昔為華陽館主）。數行玉札存心久，一掬雲漿漱齒空。
白石煮多熏屋黑，丹砂埋久染泉紅。他年欲事先生去，十賚須加陸逸沖（逸沖嘗事隱居。隱居錫名棲靜處士，十賚，猶人間九錫也）。

[頁]卷,冊....[7079]614,18
第214筆
　　　　魯望以竹夾膝見寄因次韻酬謝　皮日休
圓於玉柱滑於龍，來自衡陽彩翠中。拂潤恐飛清夏雨，叩虛疑貯碧湘風。
大勝書客裁成柬，頗賽谿翁截〔作〕（竹）筒。從此角巾因爾戴，俗人相訪若為通。
[頁]卷,冊....[7079]614,18
第215筆
　　　　夏景無事因懷章來二上人二首　皮日休
澹景微陰正送梅，幽人逃暑癭楠杯。水花移得和魚子，山蕨收時帶竹胎。
嘯館大都偏見（一作得）月，醉鄉終[7079]竟不聞雷。更無一事唯留客，卻被高僧怕不來。

佳樹盤珊枕草堂，此中隨分亦閒忙。平鋪風簟尋琴譜，靜掃煙窗著藥方。
幽鳥見貧留好語，白蓮知臥送清香。從今有計消閒日，更為支公置一床。

[頁]卷,冊....[7080]614,18
第216筆
　　　　寄瓊州楊舍人　皮日休
德星芒彩瘴天涯，酒樹堪消謫宦嗟。行遇竹王因設奠，居逢木客又遷家。
清齋淨溲桄榔麵，遠信閒封豆蔻花。清切會須歸有日，莫貪句漏足丹砂。
[頁]卷,冊....[7080]614,18
第217筆
　　　　魯望以輪鉤相示緬懷高致因作三篇　皮日休
角柄孤輪細膩輕，翠篷十載伴君行。撚時解轉蟾蜍魄，拋處能啼絡緯聲。
七里灘波喧一舍，五雲溪月靜三更。牛衣鮒足和蓑睡，誰信人間有利名。

一線飄然下碧塘，溪翁無語遠相忘。蓑衣舊去煙披重，篛笠新來雨打香。
白鳥白蓮為夢寐，清風清月是家鄉。明朝有物充君信，酒三缾寄夜航（酒出沈約集）。

盡日悠然舴艋輕，小輪聲細雨溟溟。三尋絲帶桐江爛，一寸鉤含笠澤腥。
用近詹何傳釣法，收和范蠡養魚經。孤篷半夜無餘事，應被嚴灘聒酒醒。

[頁]卷,冊....[7080]614,18
第218筆
　　　　吳中書事寄漢南裴尚書　皮日休
萬家無事鎖蘭橈，鄉味腥多厭紫虈（江文通集云：紫虈，石劫也）。水似棋文交度郭，柳如行障儼遮橋。
青梅蒂重初迎雨，白鳥群高欲避潮。唯望舊知憐此意，得為傖鬼也逍遙。
[頁]卷,冊....[7080]614,18
第219筆
　　　　夏景沖澹偶然作二首　皮日休
祗隈蒲褥岸烏紗，味道澄懷景便斜。紅印寄泉慚郡守，青筐與筍媿僧家。
茗爐盡日燒松子，書案經時剝瓦花。園吏暫棲君莫笑，不妨猶更著南華。

一室無喧事事幽，還如貞白在高樓。天台畫得千迴看，湖目（一作月）芳來百度遊（湖目，蓮子也）。
無限世機吟處息，幾多身計釣前休。他年謁帝言何事，請贈劉伶作醉侯。

[頁]卷,冊....[7081]614,18
第220筆
　　　　送李明府之任海南　皮日休
五羊城在蜃樓邊，墨綬垂腰正少年。山靜不應聞屈鳥，草深從使翳貪泉。
蟹奴晴上臨潮檻，燕婢秋隨過海船。一事與君消遠宦，乳蕉花發訟庭前。
[頁]卷,冊....[7081]614,18
第221筆
　　　　寄題羅浮軒轅先生所居　皮日休
亂峰四百三十二（羅浮山峰數），欲問徵君何處尋。紅翠（山鳥名）數聲瑤室響（山有璇房瑤室七十有二），真檀一炷石樓深。
山都遣負沽來酒，樵客容看化後金。從此謁師知不遠，求官先有葛洪心。
[頁]卷,冊....[7081]614,18
第222筆
　　　　宿報恩寺水閣　皮日休
寺鎖雙峰寂不開，幽人中夜獨裴回。池文帶月鋪金簟，蓮朵含風動玉杯。
往往竹梢搖翡翠，時時杉子擲莓苔。可憐此際誰曾見，唯有支公盡看來。
[頁]卷,冊....[7081]614,18
第223筆
　　　　醉中偶作呈魯望　皮日休
谿雲澗鳥本吾儕，剛為浮名事事乖。十里尋山為思役，五更看月是情差。
分將吟詠華雙鬢，力以壺觴固[7081]百骸。爭得草堂歸臥去，共君同作太常齋。
[頁]卷,冊....[7082]614,18
第224筆
　　　　寄滑州李副使員外　皮日休
兵繞臨淮數十重，鐵衣才子正從公。軍前草奏旄頭下，城上封書箭中。
圍合只應聞曉雁，血腥何處避春風。故人勳重金章貴，猶在江湖積劍功。
[頁]卷,冊....[7082]614,18
第225筆
　　　　傷史拱山人　皮日休
一緘幽信自襄陽，上報先生去歲亡。山客為醫翻貰藥，野僧因弔卻焚香。
峰頭孤冢為雲穴，松下靈筵是石床。宗炳死來君又去，終身不復到柴桑。
[頁]卷,冊....[7082]614,18
第226筆
　　　　吳中言懷寄南海二同年　皮日休
曲水分飛歲已賒，東南為客各天涯。退公祗傍蘇勞竹，移宴多隨末利花。
銅鼓夜敲溪上月，布帆晴照海邊霞。三年謾被鱸魚累，不得橫經侍絳紗。
[頁]卷,冊....[7082]614,18
第227筆
　　　　奉和魯望白鷗詩　皮日休
雪羽褵褷半惹泥，海雲深處舊巢迷。池無飛浪爭教舞，洲少輕沙若遣棲。
煙外失群慚雁鶩，波中得志羨鳧鷖。主人恩重真難遇，莫為心孤憶舊溪。
[頁]卷,冊....[7082]614,18
第228筆
　　　　奉和魯望懷楊台文楊鼎文二秀才　皮日休
羊曇留我昔經春，各以篇章鬥五雲。賓草每容閒處見，擊琴多任醉中聞。
釣前青翰交加倚，醉後紅魚取次分。為說風標曾入夢，上仙初著翠霞裙。
[頁]卷,冊....[7082]614,18
第229筆
　　　　友人以人參見惠因以詩謝之　皮日休
神草延年出道家（神草，別名），是誰披露記三椏。開時的定涵雲液，斸後還應帶石花。
名士寄來消酒渴，野人煎處撇泉華。從今湯劑如相續，不用金山焙上茶。
[頁]卷,冊....[7083]614,18
第230筆
　　　　傷進士嚴子重詩（并序）　皮日休
　　余為在鄉校時，簡上抄杜舍人牧之集，見有與進士嚴惲詩。後至吳，
　　一日，有客曰嚴某，余志其名久矣，遽懷文見造，於是樂得禮而觀之
　　，其所為工於七字，往往有清便柔媚。時可軼駭於常軌，其佳者曰，
　　春光冉冉歸何處，更向花前把一杯，盡日問花花不語，為誰零落為誰
　　開，余美之，諷而未嘗怠，生舉進士，亦十餘計偕，余方冤之，謂乎
　　竟有得於時也。未幾，歸吳興，後兩月（咸通十一年也）。霅人至云
　　，生以疾亡於所居矣。噫，生徒以詞聞於士大夫，竟不名而逝，豈止
　　在湮沒耶。江湖間多美材，士君子苟樂退而有文者死，無不為時惜，
　　可勝言耶。於是哭而為詩，魯望，生之友也，當為我同作。
　　　　傷進士嚴子重詩　皮日休
十哭都門牓上塵，蓋棺終是五湖人。生前有敵唯丹桂，沒後無家祗白蘋。
箬下斬新醒處月，江南依舊詠來春。知君精爽應無盡，必在酆都頌帝晨（梁成酆都官頌，紂絕標帝晨）。
[頁]卷,冊....[7083]614,18
第231筆
　　　　奉和魯望早秋吳體次韻　皮日休
書淫傳癖窮欲死，譊譊何必頻相仍。日乾陰蘚厚堪剝，藤把攲松牢似繩。
搗藥香侵白袷袖，穿雲潤破烏紗稜。安得瑤池飲殘酒，半醉騎下垂天鵬。
[頁]卷,冊....[7083]614,18
第232筆
　　　　奉和魯望秋賦有期次韻[7083]　皮日休
十載江湖（一作南）盡是閒，客兒詩句滿人間。郡侯聞譽親邀得，鄉老知名不放還。
應帶瓦花經汴水，更攜雲實出包山。太微宮裏環岡樹，無限瑤枝待爾攀。
[頁]卷,冊....[7084]614,18
第233筆
　　　　奉和魯望病中秋懷次韻　皮日休
貧病於君亦太兼，才高應亦被天嫌。因分鶴料家資減，為置僧餐口數添。
靜裏改詩空憑几，寒中注易不開簾。清詞一一侵真宰，甘取窮愁不用占。
[頁]卷,冊....[7084]614,18
第234筆
　　　　新秋即事三首　皮日休
癡號多於顧愷之，更無餘事可從知。酒坊吏到常先見，鶴料符來每探支（吳都有鶴料案）。
涼後每謀清月社，晚來專赴白蓮期。共君無事堪相賀，又到金齏玉鱠時。

堪笑高陽病酒徒，幅巾瀟灑在東吳。秋期淨掃雲根瘦，山信迴緘乳管粗。
白月半窗抄朮序，清泉一器授芝圖。乞求待得西風起，盡挽煙帆入太湖。

露槿風杉滿曲除，高秋無事似雲廬。醉多已任家人厭，病久還甘吏道疏。
青桂巾箱時寄藥，白綸臥具半拋書。君卿脣舌非吾事，且向江南問鰒魚。

[頁]卷,冊....[7084]614,18
第235筆
　　　　南陽潤卿將歸雷平因而有贈　皮日休
借問山中許道士，此迴歸去復何如。竹屏風扇抄遺事，柘步輿竿繫隱書。
絳樹實多分紫鹿，丹沙泉淺種紅魚。東卿旄節看看至，靜啟茅齋慎掃除。
[頁]卷,冊....[7084]614,18
第236筆
　　　　訪寂上人不遇[7084]　皮日休
何處尋雲暫廢禪，客來還寄草堂眠。桂寒自落翻經案，石冷空消洗缽泉。
爐裏尚飄殘玉篆，龕中仍鎖小金仙。須將二百籤迴去，得（一作待）得支公恐隔年。
[頁]卷,冊....[7085]614,18
第237筆
　　　　顧道士亡弟子以束帛乞銘于余魯望因賦戲贈日休奉和　皮日休
師去東華卻鍊形，門人求我誌金庭。大椿枯後新為記，仙鶴亡來始有銘（前朝文集，未有道士銘誌）。
瓊板欲刊知不朽，冰紈將受恐通靈。君才莫歎無茲分，合注神玄劍解經。
[頁]卷,冊....[7085]614,18
第238筆
　　　　秋夕文宴得遙字　皮日休
啼螿衰葉共蕭蕭，文宴無喧夜轉遙。高韻最宜題雪讚，逸才偏稱和雲謠。
風吹翠蠟應難刻，月照清香太易消。無限玄言一杯酒，可能容得蓋寬饒。
[頁]卷,冊....[7085]614,18
第239筆
　　　　南陽廣文欲於荊襄卜居因而有贈　皮日休
地脈從來是福鄉，廣文高致更無雙。青精飯熟雲侵灶，白裘成雪濺窗。
度日竹書千萬字，經冬朮煎兩三缸。鱸魚自是君家味，莫背松江憶漢江。
[頁]卷,冊....[7085]614,18
第240筆
　　　　寄毘陵魏處士朴　皮日休
文籍先生不肯官，絮巾衝雪把魚竿。一堆方冊為侯印，三級幽巖是將〔壇〕（臺）。
醉少最因吟月冷，瘦多偏為臥雲寒。兔皮衾暖篷舟穩，欲共誰遊七里灘。
[頁]卷,冊....[7085]614,18
第241筆
　　　　初冬偶作寄南陽潤卿　皮日休
寓居無事入清冬，雖設樽罍酒半空。白菊為霜翻帶紫，蒼苔因雨卻成紅。
迎潮預遣收魚笱，防雪先教蓋[7085]鶴籠。唯待支硎最寒夜，共君披氅訪林公。
[頁]卷,冊....[7086]614,18
第242筆
　　　　冬曉章上人院　皮日休
山堂冬曉寂無聞，一句清言憶領軍。琥珀珠黏行處雪，棕櫚椶掃臥來雲。
松扉欲啟如鳴鶴，石鼎初煎若聚蚊。不是戀師終去晚，陸機茸內足毛群。
[頁]卷,冊....[7086]614,18
第243筆
　　　　寄題鏡巖周尊師所居（并序）　皮日休
　　處州仙都山，山之半有洞口，下望之如鑑，目之鏡巖，下去地二百尺
　　，上者以竹梯為級。中如方丈，內有乳水，滴瀝嵌罅，黃老徒周君景
　　復居焉。迨八十年，不食乎粟，日唯焚降真香炷，讀靈寶度人經而已
　　。東牟段公柯昔為州日，聞其名，梯其室以造之，且曰：君居此久矣
　　，乳水之滴，畫夜可量乎。周君曰：某常揣之，盡畫與夜，一加半焉
　　。公異而禮之，後柯別十二年，日休至吳，處人過，說周君尚存，吟
　　想其道，無由以睹，因寄題是詩云。
八十餘年住鏡巖，鹿皮巾下雪髟髟。床寒不奈雲縈枕，經潤何妨雨滴函。
飲澗猿迴窺絕洞，緣梯人歇倚危杉。如何計吏窮於鳥，欲望仙都舉一帆。
[頁]卷,冊....[7086]614,18
第244筆
　　　　寒夜文宴得泉字　皮日休
分明競襞七香牋，王郎風姿盡列仙。盈篋共開華頂藥，滿缾同坼惠山泉。
蟹因霜重金膏溢，橘為風多玉腦鮮。吟罷不知詩首數，隔林明月過中天。
[頁]卷,冊....[7086]614,18
第245筆
　　　　庚寅歲十一月新羅弘惠上人與本國同書請日休為靈鷲山周禪師碑將還以詩送之[7086]　皮日休
三十麻衣弄渚禽，豈知名字徹雞林。勒銘雖即多遺草，越海還能抵萬金。
鯨鬣曉掀峰正燒，鼇睛夜沒島還陰（一作深）。二千餘字終天別，東望辰韓淚灑襟。
[頁]卷,冊....[7087]614,18
第246筆
　　　　送潤卿搏士還華陽　皮日休
雪打篷舟離酒旗，華陽居士半酣歸。逍遙只恐逢雲將，恬澹真應降月妃。
仙市鹿胎如錦嫩，陰宮燕肉似酥肥。公車草合蒲輪壞，爭不教他白日飛。
[頁]卷,冊....[7087]614,18
第247筆
　　　　寒日書齋即事三首　皮日休
參佐三間似草堂，恬然無事可成忙。移時寂歷燒松子，盡日殷勤拂乳床。
將近道齋先衣褐，欲清詩思更焚香。空庭好待中宵月，獨禮星辰學步罡。

不知何事有生涯，皮褐親裁學道家。深夜數甌唯柏葉，清晨一器是雲華。
盆池有鷺窺蘋沫，石版無人掃桂花。江漢欲歸應未得，夜來頻夢赤城霞。

方朔家貧未有車，肯從榮利捨樵漁。從公未怪多侵酒，見客唯求轉借書。
暫聽松風生意足，偶看溪月世情疏。如鉤得貴非吾事，合向煙波為五魚（松江有五魚）。

[頁]卷,冊....[7087]614,18
第248筆
　　　　臘後送內大德從勗遊天台　皮日休
講散重雲下九天，大君恩賜許隨緣。霜中一缽無辭乞，湖上孤舟不廢禪。
夢入瓊樓寒有月（天台山有金庭不死之鄉及瓊樓玉室），行過石樹凍無煙（按消山有石樓樹，吳大皇元年，郡吏伍曜於海際得之。枝莖紫色有光，南越謂之石連理也）。他時瓜鏡如何用，吳越風光滿御筵。
[頁]卷,冊....[7087]614,18
第249筆
　　　　寄題玉宵峰葉涵象尊師所居　皮日休
青冥向上玉霄峰，元始先生戴紫蓉。曉案瓊文光洞壑，夜壇香氣惹杉松。
閒迎仙客來為鶴，靜噀靈符去是龍。子細捫心無偃骨（偃骨在胸者，名入星骨），欲隨師去肯相容。
[頁]卷,冊....[7088]614,18
第250筆
　　　　奉和魯望寄南陽廣文（一本此下有還雷平三字）次韻　皮日休
春彩融融釋凍塘，日精閒嚥坐巖房。瓊函靜啟從猿覷，金液初開與鶴嘗。
八會舊文多搭（一作榻）寫，七真遺語剩思量。不知夢到為（一作驚）何處，紅藥滿山煙月香。
[頁]卷,冊....[7088]614,18
第251筆
　　　　題支山南峰僧　皮日休
雲侵壞衲重隈肩，不下南峰不記年。池裏群魚曾受戒，林間孤鶴欲參禪。
雞頭竹上開危徑，鴨腳花中擿廢泉。無限吳都堪賞事，何如來此看師眠。
[頁]卷,冊....[7088]614,18
第252筆
　　　　送董少卿游茅山　皮日休
名卿風度足杓斜，一舸閒尋二許家。天影曉通金井水，山靈深護玉門沙。
空壇禮後銷香母，陰洞緣時觸乳花。盡待于公作廷尉（卿嘗為大理，用法有廉平之稱），不須從此便餐霞。
[頁]卷,冊....[7088]614,18
第253筆
　　　　酬魯望見迎綠罽次韻　皮日休
輕裁鴨綠任金刀，不怕西風斷野蒿。酬贈既無青玉案，纖華猶欠赤霜袍。
煙披怪石難同逸，竹映仙禽未勝高。成後料君無別事，只應酣飲詠離騷。
[頁]卷,冊....[7088]614,18
第254筆
　　　　寄懷南陽潤卿[7088]　皮日休
鹿門山下捕魚郎，今向江南作渴羌。無事只陪看藕樣，有錢唯欲買湖光。
醉來渾忘移花處，病起空聞焙藥香。何事對君猶有愧，一篷衝雪返華陽。
[頁]卷,冊....[7089]614,18
第255筆
　　　　魯望憫承吉之孤為詩序邀予屬和欲用予道振其孤而利之噫承吉之困身後乎魯望視予困與承吉前孰若（一作苦）哉未有已困而能振人者抑為之辭用塞良友　皮日休
先生清骨葬煙霞，業破孤存孰為嗟。幾篋詩編分貴位，一林石筍散豪家。
兒過舊宅啼楓影，姬繞荒田泣稗花。唯我共君堪便戒，莫將文譽作生涯。
[頁]卷,冊....[7089]614,18
第256筆
　　　　寄潤卿博士　皮日休
高眠可為要玄纁，鵲尾金爐一世焚（陶貞白有金鵲尾香爐）。塵外鄉人為許掾，山中地主是茅君。
將收芝菌唯防雪，欲曬圖書不奈雲。若使華陽終臥去，漢家封禪用誰文。
[頁]卷,冊....[7089]614,18
第257筆
　　　　奉和魯望白菊　皮日休
已過重陽半月天，琅華千點照寒煙。蕊香亦似浮金靨，花樣還如鏤玉錢。
玩影馮妃堪比豔，鍊形蕭史好爭妍。無由擿向牙箱裏，飛上方諸贈列仙。
[頁]卷,冊....[7089]614,18
第258筆
　　　　華亭鶴聞之舊矣及來吳中以錢半千得一隻養之殆經歲不幸為飲啄所誤經夕而卒悼之不已遂繼以詩南陽潤卿博士浙東德詩侍御毘陵魏不琢處士東吳陸魯望秀才及厚於予者悉寄之請垂見和[7089]　皮日休
池上低摧病不行，誰教仙魄反層城。陰苔尚有前朝跡，皎月新無昨夜聲。
菰米正殘三日料，筠籠休礙九宵程。不知此恨何時盡，遇著雲泉即愴情。
[頁]卷,冊....[7090]614,18
第259筆
　　　　傷開元觀顧道士　皮日休
協晨宮上啟金扉，詔使先生坐蛻歸。鶴有一聲應是哭，丹無餘粒恐潛飛。
煙淒玉笥封雲篆，月慘琪花葬羽衣。腸斷雷平舊遊處，五芝無影草微微。
[頁]卷,冊....[7090]614,18
第260筆
　　　　醉中即席贈潤卿搏士　皮日休
適越遊吳一散仙，銀缾玉柄兩翛然。茅山頂上攜書簏，笠澤心中漾酒船。
桐木布溫吟倦後，挑花飯熟醉醒前。謝安四十餘方起，猶自高閒得數年。
[頁]卷,冊....[7090]614,18
第261筆
　　　　偶留羊振文先輩及一二文友小飲日休以眼病初平不敢飲酒遣侍密歡因成四韻　皮日休
謝莊初起恰花晴，強侍紅筵不避觥。久斷杯盂華蓋喜，忽聞歌吹谷神驚。
褵褷正重新開柳，呫囁難通乍囀鶯。猶有僧虔多蜜炬，不辭相伴到天明。
[頁]卷,冊....[7090]614,18
第262筆
　　　　奉送浙東德師侍御罷府西歸　皮日休
建安才子太微仙，暫上金臺許二年。形影欲歸溫室樹，夢魂猶傍越溪蓮。
空將海月為京信，尚使樵風送酒船。從此受恩知有處，免為傖鬼恨吳天。
[頁]卷,冊....[7090]614,18
第263筆
　　　　送羊振文先輩往桂陽歸覲[7090]　皮日休
桂陽新命下彤墀，彩服行當欲雪時。登第已聞傳禰賦，問安猶聽講韓詩。
竹人臨水迎符節（曹毘湘中賦云：篔簹中實，內有實，狀如人也。），風母穿雲避信旗（桂陽山中有風母獸，擊殺，見風輒活）。無限湘中悼騷恨，憑君此去謝江蘺。
[頁]卷,冊....[7091]614,18
第264筆
　　　　褚家林亭　皮日休
廣亭遙對舊娃宮，竹島蘿溪委曲通。茂苑樓臺低檻外，太湖魚鳥徹池中。
蕭疏桂影移茶具，狼籍蘋花上釣筒。爭得共君來此住，便披鶴氅對清風。
[頁]卷,冊....[7091]614,18
第265筆
　　　　送圓載上人歸日本國　皮日休
講殿談餘著賜衣，椰帆卻返舊禪扉。貝多紙上經文動，如意缾中佛爪飛。
颶母影邊持戒宿，波神宮裏受齋歸。家山到日將何入（一作日），白象新秋十二圍。
[頁]卷,冊....[7091]614,18
第266筆
　　　　重送　皮日休
雲濤萬里最東頭，射馬臺深玉署秋（射馬臺即今王城也）。無限屬城為裸國，幾多分界是亶州（州在會稽海外，傳是徐福之裔）。
取經海底開龍藏，誦咒空中散蜃樓。不奈此時貧且病，乘桴直欲伴師遊。
[頁]卷,冊....[7091]614,18
第267筆
　　　　潤卿遺青飯兼之一絕聊用答謝　皮日休
傳得三元飯名，大宛聞說有仙卿（案西梁子文撰黃錦素書，十通其二。傳大宛北谷子，自號青精先生）。分泉過屋舂青稻（此飯以青龍稻為之），拂霧彯衣折紫莖（南稻莖微紫色）。
蒸處不教雙鶴見，服來唯怕五雲生。草堂空坐無飢色，時把金津漱一聲。
[頁]卷,冊....[7091]614,18
第268筆
　　　　鴛鴦二首[7091]　皮日休
雙絲絹上為新樣，連理枝頭是故園。翠浪萬迴同過影，玉沙千處共棲痕。
若非足恨佳人魄，即恃多情年少魂。應念孤飛爭別宿，蘆花蕭瑟雨黃昏。

鈿篦雕鏤費深功，舞妓衣邊繡莫窮。無日不來湘渚上，有時還在鏡湖中。
煙濃共拂芭蕉雨，浪細雙遊菡萏風。應笑豪家鸚鵡伴，年年徒被鎖金籠。

[頁]卷,冊....[7092]614,18
第269筆
　　　　傷小女　皮日休
一歲猶未滿，九泉何太深。唯餘卷書（一作葹）草，相對共傷心。
[頁]卷,冊....[7093]615,18
第270筆
　　　　秋（一作漢）江曉望　皮日休
萬頃湖天碧，一星飛鷺白。此時放懷望，不厭為浮客。
[頁]卷,冊....[7093]615,18
第271筆
　　　　閒夜酒醒　皮日休
醒來山月高，孤枕群（一作琴）書裏。酒渴漫思茶，山童呼不起。
[頁]卷,冊....[7093]615,18
第272筆
　　　　和魯望風人詩三首　皮日休
刻石書離恨，因成別後悲。莫言春繭薄，猶有萬重思。

鏤出容刀飾，親逢巧笑難。日中騷客佩，爭奈即闌干。

江上秋聲起，從來浪得名。逆風猶挂席，若不會凡（一作帆）情。

[頁]卷,冊....[7093]615,18
第273筆
　　　　古函關　皮日休
破落古關城，猶能扼帝京。今朝行客過，不待曉雞鳴。
[頁]卷,冊....[7093]615,18
第274筆
　　　　聰明泉　皮日休
一勺如瓊液，將愚擬望賢。欲知心不變，還似飲貪泉。
[頁]卷,冊....[7094]615,18
第275筆
　　　　史處士　皮日休
山期須早赴，世累莫遲留。忽然狂風起，閒心不自由。
[頁]卷,冊....[7094]615,18
第276筆
　　　　芳草渡　皮日休
溪南越鄉音，古柳渡江深。日晚無來客，閒船繫綠陰。
[頁]卷,冊....[7094]615,18
第277筆
　　　　古宮詞三首　皮日休
樓殿倚明月，參差如亂峰。宮花半夜發，不待景陽鐘。

閒騎小步馬，獨遶萬年枝。盡日看花足，君王自不知。

玉枕寐不足，宮花空觸簷。梁間燕不睡，應怪夜明簾。

[頁]卷,冊....[7094]615,18
第278筆
　　　　春日陪崔諫議櫻桃園宴　皮日休
萬樹香飄水麝風，蠟燻花雪盡成紅。夜深歡態狀不得，醉客圖開明月中（衛協畫醉客圖）。
[頁]卷,冊....[7094]615,18
第279筆
　　　　松江早春　皮日休
松陵清淨雪消初，見底新安恐未如。穩憑船舷無一事，分明數得鱠殘魚。
[頁]卷,冊....[7094]615,18
第280筆
　　　　女墳湖（即吳王葬女之所）　皮日休
萬貴千奢已寂寥，可憐幽憤為誰嬌。須知韓重相思骨，直在芙蓉向下消。
[頁]卷,冊....[7094]615,18
第281筆
　　　　泰伯廟　皮日休
一廟爭祠兩讓君，幾千年後轉清〔芬〕（氛）。當時盡解稱高義，誰敢教他莽卓聞。
[頁]卷,冊....[7095]615,18
第282筆
　　　　宿木蘭院　皮日休
木蘭院裏雙棲鶴，長被金錚聒不眠。今夜宿來還似爾，到明無計夢雲泉。
[頁]卷,冊....[7095]615,18
第283筆
　　　　重題薔薇　皮日休
濃似猩猩初染素，輕如燕燕欲凌空。可憐細麗難勝日，照得深紅作淺紅。
[頁]卷,冊....[7095]615,18
第284筆
　　　　春夕酒醒　皮日休
四弦纔罷醉蠻奴，酃醁餘香在翠爐。夜半醒來紅蠟短，一枝寒淚作珊瑚。
[頁]卷,冊....[7095]615,18
第285筆
　　　　青（一作胥）門閒泛　皮日休
青翰虛徐夏思清，愁煙漠漠荇花平。醉來欲把田田葉，盡裹當時醒酒鯖。
[頁]卷,冊....[7095]615,18
第286筆
　　　　木蘭後池三詠　重臺蓮花　皮日休
攲紅婑力難任，每葉頭邊半米金。可得教他水妃見，兩重元是一重心。
[頁]卷,冊....[7095]615,18
第287筆
　　　　木蘭後池三詠　浮萍　皮日休
嫩似金脂颺似煙，多情渾欲擁紅蓮。明朝擬附南風信，寄與湘妃作翠鈿。
[頁]卷,冊....[7095]615,18
第288筆
　　　　木蘭後池三詠　白蓮[7095]　皮日休
但恐醍醐難並潔，祗應薝蔔可齊香。半垂金粉知何似，靜婉臨溪照額黃。
[頁]卷,冊....[7096]615,18
第289筆
　　　　重題後池　皮日休
細雨闌珊眠鷺覺，鈿波悠漾並鴛驕。適來會得荊王意，祗為蓮莖重細腰。
[頁]卷,冊....[7096]615,18
第290筆
　　　　庭中初植松桂魯望偶題奉和次韻　皮日休
毿毿綠髮垂輕露，獵獵丹華動細風。恰似青童君欲會，儼然相向立庭中。
[頁]卷,冊....[7096]615,18
第291筆
　　　　魯望戲題書印囊奉和次韻　皮日休
金篆方圓一寸餘，可憐銀艾未思渠。不知夫子將心印，印破人間萬卷書。
[頁]卷,冊....[7096]615,18
第292筆
　　　　館娃宮懷古五絕　皮日休
綺閣飄香下太湖，亂兵侵曉上姑蘇。越王大有堪羞處，祗把西施賺得吳。

鄭妲無言下玉墀，夜來飛箭滿罘罳。越王定指高臺笑，卻見當時金鏤楣。

半夜娃宮作戰場，血腥猶雜宴時香。西施不及燒殘蠟，猶為君王泣數行。

素襪雖遮未掩羞，越〔兵〕（王）猶怕伍員頭。吳王恨魄今如在，只合西施瀨上遊。

響屧廊中金玉步，采蘋（一作蘭）山上綺羅身。不知水葬今何處，溪月彎彎欲效顰。

[頁]卷,冊....[7096]615,18
第293筆
　　　　虎丘寺西小溪閒泛三絕　皮日休
鼓子花明白石岸，桃枝竹覆翠嵐溪。分明似對天台洞，應厭頑仙不肯迷。

絕壑祗憐白羽傲，窮溪唯覺錦鱗癡。更深尚有通樵處，或是秦人未可知。[7096]

高下不驚紅翡翠，淺深還礙白薔薇。船頭繫箇松根上，欲待逢仙不擬歸。

[頁]卷,冊....[7097]615,18
第294筆
　　　　天竺寺八月十五日夜桂子　皮日休
玉顆珊珊下月輪，殿前拾得露華新。至今不會天中事，應是嫦（一作蔔）娥擲與人。
[頁]卷,冊....[7097]615,18
第295筆
　　　　釣侶二章　皮日休
趁眠無事避風濤，一斗霜鱗換濁醪（吳中賣魚論斗）。驚怪兒童呼不得，盡衝煙雨漉車螯。

嚴陵灘勢似雲崩，釣具歸來放石層。煙浪濺篷寒不睡，更將枯蚌點漁燈。

[頁]卷,冊....[7097]615,18
第296筆
　　　　寄同年韋校書　皮日休
二年疏放飽江潭，水物山容盡足耽。唯有故人憐未替，欲封乾鱠寄終南。
[頁]卷,冊....[7097]615,18
第297筆
　　　　初冬偶作　皮日休
豹皮茵下百餘錢，劉墮閒沽盡醉眠。酒病校來無一事，鶴亡松老似經年。
[頁]卷,冊....[7097]615,18
第298筆
　　　　醉中寄魯望一壺并一絕　皮日休
門巷寥寥空紫苔，先生應渴解酲杯。醉中不得親相倚，故遣青州從事來。
[頁]卷,冊....[7097]615,18
第299筆
　　　　更次來韻寄魯望　皮日休
蕭蕭紅葉擲蒼苔，玄晏先生欠一杯。從此問君還酒債，顏延之送幾錢來。
[頁]卷,冊....[7097]615,18
第300筆
　　　　重玄寺雙矮檜　皮日休
撲地枝回是翠鈿，碧絲籠細不成煙。應如天竺難陀寺，一對狻猊相枕眠。
[頁]卷,冊....[7097]615,18
第301筆
　　　　奉酬魯望醉中戲贈　皮日休
秦吳風俗昔難同，唯有才情（一作清才）事事通。剛戀水雲歸不得，前身應是太湖公。
[頁]卷,冊....[7098]615,18
第302筆
　　　　皋橋　皮日休
皋橋依舊綠楊中，閭里猶生隱士風。唯我到來居上館，不知何道勝梁鴻。
[頁]卷,冊....[7098]615,18
第303筆
　　　　軍事院霜菊盛開因書一絕寄上諫議（一本無寄字）　皮日休
金華千點曉霜凝，獨對壺觴又不能。已過重陽三十日，至今猶自待王弘。
[頁]卷,冊....[7098]615,18
第304筆
　　　　悼鶴　皮日休
莫怪朝來淚滿衣，墜毛猶傍水花飛。遼東舊事今千古，卻向人間葬令威。
[頁]卷,冊....[7098]615,18
第305筆
　　　　醉中先起李縠戲贈走筆奉酬　皮日休
麝煙苒苒生銀兔，蠟淚漣漣滴繡閨。舞袖莫欺先醉去，醒來還解驗金泥。
[頁]卷,冊....[7098]615,18
第306筆
　　　　奉和魯望招潤卿搏士辭以道侶將至之作　皮日休
癭木樽前地胏圖，為君偏輟俗功夫。靈真散盡光（一作先）來此，莫戀安妃在後無。
[頁]卷,冊....[7098]615,18
第307筆
　　　　奉和再招（一作文燕招潤卿）　皮日休
飆御已應歸杳眇，博山猶自對氛氳。不知入夜能來否，紅蠟先教刻五分。
[頁]卷,冊....[7098]615,18
第308筆
　　　　酒病偶作　皮日休
鬱林步障晝遮明，一炷濃香養病酲。何事晚來還欲飲，隔牆聞賣蛤蜊聲。
[頁]卷,冊....[7098]615,18
第309筆
　　　　潤卿魯望寒夜見訪各惜其志遂成一絕　皮日休
世外為交不是親，醉吟俱岸白綸巾。清風月白更三點，未放華陽鶴上人。
[頁]卷,冊....[7099]615,18
第310筆
　　　　奉和魯望玩金析鸂鶒戲贈　皮日休
鏤羽彫毛迥出群，溫飄出麝臍熏。夜來曾吐紅茵畔，猶似（一作自）溪邊睡不聞。
[頁]卷,冊....[7099]615,18
第311筆
　　　　友人許惠酒以詩徵之　皮日休
野客蕭然訪我家，霜威白菊兩三花。子山病起無餘事，只望蒲臺酒一車。（瘐信集云：蒲州刺史中山公許酒一車未送）。
[頁]卷,冊....[7099]615,18
第312筆
　　　　寒夜文讌潤卿有期不至　皮日休
草堂虛灑待高真，不意清齋避世塵。料得焚香無別事，存心應降月夫人。
[頁]卷,冊....[7099]615,18
第313筆
　　　　汴河懷古二首　皮日休
萬艘龍舸綠絲間，載到陽州盡不還。應是天教開汴水，一千餘里地無山。

盡道隋亡為此河，至今千里賴通波。若無水殿龍舟事，共禹論功不較多。

[頁]卷,冊....[7099]615,18
第314筆
　　　　寄題天台國清寺齊梁體　皮日休
十里松門國清路，飯猿臺上菩提樹。怪來煙雨落晴天，元是海風吹瀑布。
[頁]卷,冊....[7099]615,18
第315筆
　　　　詠蟹　皮日休
未遊滄海早知名，有骨還從肉上生。莫道無心畏雷電，海龍王處也橫行。
[頁]卷,冊....[7099]615,18
第316筆
　　　　金錢花[7099]　皮日休
陰陽為炭地為爐，鑄出金錢不用模。莫向人間逞顏色，不知還解濟貧無。
[頁]卷,冊....[7100]615,18
第317筆
　　　　惠山聽松庵　皮日休
千葉蓮花舊有香，半山金剎照方塘。殿前日暮高風起，松子聲聲打石床。
[頁]卷,冊....[7100]615,18
第318筆
　　　　雜體詩（并序）　皮日休
　　案：舜典，帝曰：夔，命汝典樂，教冑子，詩言志、歌詠言在焉。周
　　禮，太師之職，掌教六詩，諷賦既興，風雅互作，雜體遂生焉。後係
　　之於樂府，蓋典樂之職也。在漢代李延年為協律，造新聲，雅道雖缺
　　，樂府乃盛。鐃歌鼓吹，佛舞予俞，因斯而興，詞之體不得不因時而
　　易也。古樂書論之甚詳。今不能備載，載其他見者，案漢武集。元封
　　三年，作柏梁臺，詞群臣二千石，有能為七言詩者乃得上坐。帝曰：
　　日月星辰和四時，梁王曰：驂駕駟馬從梁來，由是聯句興焉。孔融詩
　　曰：漁父屈節水，潛匿方作郡，姓名字離合也。由是離合興焉。晉傅
　　咸有迴文反覆詩二首云，反覆其文者，以示憂心展轉也。悠悠遠邁獨
　　煢煢是也。由是反覆興焉。晉溫嶠有迴文虛言詩云：寧神靜泊，損有
　　崇亡，由是迴文興焉。梁武帝云：後牖有朽柳，沈約云：偏眠船舷邊
　　，由是疊韻興焉。詩云：螮蝀在東，又曰：鴛鴦在梁。由是雙聲興焉
　　。詩云：維南有箕，不可以簸揚，維北有斗，不可以挹酒漿。近乎戲
　　也。古詩或為之，蓋風俗之言也。古有采詩官，命之曰風人。圍棋燒
　　敗襖，看子故依然，由是風人之作興焉。梁書云：昭明善賦短韻，吳
　　均善壓強韻，今亦效而為之，存於編中。陸生興余，各有是為。凡八
　　十六首，至如四聲詩，三字離合，全篇雙疊韻之作，悉陸生所為，又
　　足見其多能也。案齊竟陵王郡縣詩曰：追芳承荔浦，揖道信雲丘，縣
　　名由是興焉。案梁元藥名詩曰：戍客恒山下，當思友錦歸。藥名由是
　　興焉。陸興予亦有是作。至如鮑昭之建除，沈炯之六甲、十二屬，梁
　　簡文之卦外，陸惠曉之百姓，[7101]梁元帝之鳥名、龜兆。蔡黃門之
　　口字，古兩頭纖纖、藁砧、五組已降，非不能也，皆鄙而不為。噫，
　　由古至律，由律至雜，詩之道盡乎此也。近代作雜體，唯劉賓客集中
　　迴文、離合。雙聲、疊韻，如聯句則莫若孟東野與韓文公之多，他集
　　罕見，足知為之之難也。陸與予竊慕其為人，遂合己作，為雜體一卷
　　，屬予序雜體之始云。
　　　　雜體詩　苦雨雜言寄魯望　皮日休
吳中十日涔涔雨，歊蒸庳下豪家苦。可憐臨頓陸先生，獨自翛然守環堵。
兒飢僕病漏空廚，無人肯典破衣裾。蠃時時上几案，黽往往跳琴書。
桃花米斗半百錢，枯荒溼壞炊不然。兩床席一素几，仰臥高聲吟太玄。
知君志氣如鐵石，甌冶雖神銷不得。乃知苦雨不復侵，枉費畢星無限力。
鹿門人作州從事，周章似鼠唯知醉。府金廩粟虛請來，憶著先生便知愧。
愧多饋少真徒然，相見唯知攜酒錢。豪華滿眼語不信，不如直上天公牋。
天公牋，方修次。且榜鳴篷來一醉。
[頁]卷,冊....[7102]616,18
第319筆
　　　　雜體詩　奉和魯望齊梁怨別次韻　皮日休
芙蓉泣恨紅鉛落，一朵別時煙似幕。鴛鴦剛解惱離心，夜夜飛來櫂邊泊。
[頁]卷,冊....[7102]616,18
第320筆
　　　　雜體詩　奉和魯望曉起迴文　皮日休
孤煙曉起初原曲，碎樹微分半浪中。湖後釣筒移夜雨，竹傍眠几側晨風。
圖梅帶潤輕霑墨，畫蘚經蒸半失紅。無事有杯持永日，共君惟好隱牆東。
[頁]卷,冊....[7102]616,18
第321筆
　　　　奉酬魯望夏日四聲四首　平聲[7102]　皮日休
塘平芙蓉低，庭閒梧桐高。清煙埋陽烏，藍空含秋毫。
冠傾慵移簪，杯干將餔糟。翛然非隨時，夫君真吾曹。
[頁]卷,冊....[7103]616,18
第322筆
　　　　奉酬魯望夏日四聲四首　平上聲　皮日休
溝渠通疏荷，浦嶼隱淺篠。舟閒攢輕蘋，槳動起靜鳥。
陰稀餘桑閒，縷盡晚繭小。吾徒當斯時，此道可以了。
[頁]卷,冊....[7103]616,18
第323筆
　　　　奉酬魯望夏日四聲四首　平去聲　皮日休
怡神時高吟，快意乍四顧。村深啼愁鵑，浪霽醒睡鷺。
書疲行終朝，罩困臥至暮。吁嗟當今交，暫貴便異路。
[頁]卷,冊....[7103]616,18
第324筆
　　　　奉酬魯望夏日四聲四首　平入聲　皮日休
先生何違時，一室習寂歷。松聲將飄堂，岳色欲壓席。
彈琴奔玄雲，斸藥折白石。如教題君詩，若得札玉冊。
[頁]卷,冊....[7103]616,18
第325筆
　　　　苦雨中又作四聲詩寄魯望　平聲　皮日休
涔涔將經旬，昏昏空迷天。鸕鶿成群嬉，芙蓉相偎眠。
魚通蓑衣城，帆過菱花田。秋收吾無望，悲之真徒然。
[頁]卷,冊....[7103]616,18
第326筆
　　　　苦雨中又作四聲詩寄魯望　平上聲[7103]　皮日休
河平州橋危，壘晚水鳥上。衝崖搜松根，點沼寫芡響。
舟輕通縈紆，棧墮阻指掌。攜橈將尋君，渚滿坐可往。
[頁]卷,冊....[7104]616,18
第327筆
　　　　苦雨中又作四聲詩寄魯望　平去聲　皮日休
狂霖昏悲吟，瘦桂對病臥。檐虛能彯斜，舍蠹易漏破。
宵愁將琴攻，晝悶用睡過。堆書仍傾觴，富貴未換箇。
[頁]卷,冊....[7104]616,18
第328筆
　　　　苦雨中又作四聲詩寄魯望　平入聲　皮日休
羈棲愁霖中，缺宅屋木惡。荷傾還驚魚，竹滴復觸鶴。
閒僧千聲琴，宿客一笈藥。悠然思夫君，忽憶蠟屐著。
[頁]卷,冊....[7104]616,18
第329筆
　　　　奉和魯望疊韻雙聲二首　疊韻山中吟　皮日休
穿煙泉潺湲，觸竹犢觳觫。荒簧香牆匡，熟鹿伏屋（一作屈）曲。
[頁]卷,冊....[7104]616,18
第330筆
　　　　奉和魯望疊韻雙聲二首　雙聲溪上思　皮日休
疏杉低通灘，冷鷺立亂浪。草彩欲夷猶，雲容空澹蕩。
[頁]卷,冊....[7104]616,18
第331筆
　　　　奉和魯望疊韻吳宮詞二首　皮日休
侵深尋嶔岑，勢厲衛睥睨。荒王將鄉亡，細麗蔽袂逝。

枍指替製曳，康莊傷荒涼。主虜部伍苦，嬙亡房廊香。

[頁]卷,冊....[7104]616,18
第332筆
　　　　奉和魯望閒居雜題五首　晚秋吟（一題十五字離合）　皮日休
東皋煙雨歸耕日，免去玄（一作黃）冠手刈禾。火滿酒爐詩在口，今人無計奈儂何。
[頁]卷,冊....[7105]616,18
第333筆
　　　　奉和魯望閒居雜題五首　好詩景　皮日休
青盤香露傾荷女，子墨風流更不言。寺寺雲蘿堪度日，京塵到死撲侯門。
[頁]卷,冊....[7105]616,18
第334筆
　　　　奉和魯望閒居雜題五首　醒聞檜　皮日休
解洗餘酲晨半酉（一作酒），星星仙吹起雲門。耳根無（一作莫）厭聽佳木，會盡山中寂靜源。
[頁]卷,冊....[7105]616,18
第335筆
　　　　奉和魯望閒居雜題五首　寺鍾暝　皮日休
百緣斗藪無塵土，寸地章煌欲布金。重擊蒲牢唅山日，冥冥煙樹睹棲禽。
[頁]卷,冊....[7105]616,18
第336筆
　　　　奉和魯望閒居雜題五首　砌思步　皮日休
襹襹古薜繃危石，切切陰螿應晚田。心事萬端何處止，少夷峰下舊雲泉。
[頁]卷,冊....[7105]616,18
第337筆
　　　　奉和魯望藥名離合夏月即事三首　皮日休
季春人病拋芳杜，仲夏溪波繞壞垣。衣典濁醪身倚桂，心中無事到雲昏。

數曲急溪衝細竹，葉舟來往盡能通。草香石冷無辭遠，志在天台一遇中。

桂葉似茸含露紫，葛花如綬蘸溪黃。連雲更入幽深地，骨錄閒攜相獵郎。

[頁]卷,冊....[7105]616,18
第338筆
　　　　懷錫山藥名離合二首[7105]　皮日休
暗竇養泉容決決，明園護桂放亭亭。歷山居處當天半，夏裏松風盡足聽。

曉景半和山氣白，薇香清淨雜纖雲。實頭自（一作事）是眠平石，腦側空林看虎群。

[頁]卷,冊....[7106]616,18
第339筆
　　　　懷鹿門縣名離合二首　皮日休
山瘦更培秋後桂，溪澄閒數晚來魚。臺前過雁盈千百，泉石無情不寄書。

十里松蘿陰亂石，門前幽事雨來新。野霜濃處憐殘菊，潭上花開不見人。

[頁]卷,冊....[7106]616,18
第340筆
　　　　奉和魯望寒日古人名一絕　皮日休
北顧歡遊悲沈宋（梁武改為北顧），南徐陵寢歎齊梁。水邊韶景無窮柳，寒被江淹一半黃。
[頁]卷,冊....[7106]616,18
第341筆
　　　　胥口即事六言二首　皮日休
波光杳杳不極，霽景澹澹初斜。黑蛺蝶粘蓮蕊，紅蜻蜓褭菱花。
鴛鴦一處兩處，舴艋三家五家。會把酒船偎荻，共君作箇生涯。

拂釣清風細麗，飄蓑暑雨霏微。湖雲欲散未散，嶼鳥將飛不飛。
換酒帩頭把看，載蓮艇子撐歸。斯人到死還樂，誰道剛須用機。

[頁]卷,冊....[7106]616,18
第342筆
　　　　夜會問答十　皮日休
寒夜清（日休問龜蒙），簾外迢迢星斗明。況有蕭閒洞中客，吟為紫鳳呼凰聲（時華陽廣文先生在焉）。
癭木杯（龜蒙問日休），杉贅楠瘤刳得來。莫怪家人畔邊笑，渠心祗愛黃金罍。
落霞琴（日休問賁），寥寥山水揚清音。玉皇仙馭碧雲遠，空使松風終日吟。[7106]
蓮花燭（賁問日休），亭亭嫩蕊生紅玉。不知含淚怨何人，欲問無由得心曲。
金火障（日休問龜蒙），紅獸飛來射羅幌。夜來斜展掩深爐，半睡芙蓉香蕩漾。
憶山月（龜蒙問賁），前溪後溪清復絕。看看又及桂花時，空寄子規啼處血。
錦鯨薦（賁問日休），碧香紅膩承君宴。幾度閒眠卻覺來，彩鱗飛出雲濤面。
懷溪雲（日休問龜蒙），漠漠閒籠鷗鷺群。有時日暮碧將合，還被魚舟來觸分。
霜中笛（龜蒙問日休），落梅一曲瑤華滴。不知青女是何人，三奏未終頭已白。
月下橋（日休問龜蒙），風外拂殘衰柳條。倚欄杆處獨自立，青翰何人吹玉簫。
[頁]卷,冊....[7107]616,18