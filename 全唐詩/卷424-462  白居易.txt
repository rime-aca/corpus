第1筆
　　　　賀雨　白居易
皇帝嗣寶曆，元和三年冬。自冬及春暮，不雨旱爞爞。
上心念下民，懼歲成災凶。遂下罪己詔，殷勤告（一作制）萬邦。
帝曰予一人，繼天承祖宗。憂勤不遑寧，夙夜心忡忡。
元年誅劉闢，一舉靖巴邛。二年戮李錡，不戰安江東。
顧惟眇眇德，遽有巍巍功。或者天降沴，無乃儆予躬。
上思答天戒，下思致時邕。莫如率其身，慈和與儉恭。
乃命罷進獻，乃命賑饑窮。宥死降五刑，責己（一作己責，責通債）寬三農。
宮女出宣徽，廄馬減飛龍。庶政靡（一作無）不舉，皆出（一作由）自宸衷。
奔騰道路人，傴僂田野翁。歡呼相告報，感泣涕霑胸。
順人人心悅，先天天意從。詔下纔七日，和氣生沖融。
凝為油油（一作悠悠）雲，散作習習風。晝夜三日雨，淒淒復[4653]濛濛。
萬心春熙熙，百穀青芃芃。人變愁為喜，歲易儉為豐。
乃知王者心，憂樂與眾同。皇天與后土，所感無不通。
冠珮何鏘鏘，將相及王公。蹈舞呼萬歲，列賀明庭中。
小臣誠愚陋，職忝金鑾宮。稽首再三拜，一言獻天聰。
君以明為聖，臣以直為忠。敢賀有其始，亦願有其終。
[頁]卷,冊....[4654]424,13
第2筆
　　　　讀張籍古樂府　白居易
張君何為者，業文三十春。尤工樂府詩，舉代少其倫。
為詩意如何，六義互鋪陳。風雅比興外，未嘗著空文。
讀君學仙詩，可諷放佚君。讀君董公詩，可誨貪暴臣。
讀君商女詩，可感悍婦仁。讀君勤齊詩，可勸薄夫敦（一作淳）。
上可裨教化，舒之濟萬民。下可理情性，卷之善一身。
始從青衿歲，迨此白髮新。日夜秉筆吟，心苦力亦勤。
時無采詩官，委棄如泥塵。恐君百歲後，滅沒人不聞。
願藏中秘書，百代不湮淪。願播內樂府，時得聞至尊。
言者志之苗，行者文之根。所以讀君詩，亦知君為人。
如何欲五十，官小身賤貧。病眼街西住，無人行到門。
[頁]卷,冊....[4654]424,13
第3筆
　　　　哭孔戡　白居易
洛陽誰不死，戡死聞長安。我是知戡者，聞之涕泫然。
戡佐山東軍，非義不可干。拂衣向西來，其道直如弦。
從事得如此，人人以為難。人言明明代，合置在朝端。
或望居諫司，有事戡必言。或望居憲府，有邪戡必彈。
惜哉兩不諧，沒齒為閒官。竟不得一日，謇謇立君前。
形骸隨眾人，斂葬北邙山。平生剛腸內，直氣歸其間。
賢者為生民，生死懸在天。謂天不愛人，胡為生其賢。
謂天果愛民，胡為奪其年。茫茫元化中，誰執如此權。
[頁]卷,冊....[4654]424,13
第4筆
　　　　凶宅　白居易
長安多大宅，列在街西東。往往朱門內，房廊相對空。
梟鳴松桂樹（一作枝），狐藏蘭菊叢。蒼苔黃葉地，日暮多旋風。
前主為將相，得罪竄巴庸。後主為公卿，寢疾歿其中。
連延四五主，殃禍繼相鍾。自從十年來，不利主人翁。
風雨壞檐隙，蛇鼠穿牆墉。人疑不敢買，日毀土木功。
嗟嗟俗人心，甚矣其愚蒙。但恐災將至，不思禍所從。
我今題此詩，欲悟迷者胸。凡為大官人，年祿多高崇。
權重持難久，位高勢易窮。驕者物之盈，老者數之終。
四者如寇盜，日夜來相攻。假使居吉土，孰能保其躬。
因小以明大，借家可喻邦。周秦宅殽函，其宅非不同。
一興八百年，一死望夷宮。寄語家與國，人凶非宅凶。
[頁]卷,冊....[4655]424,13
第5筆
　　　　夢仙　白居易
人有夢仙者，夢身升上清。坐乘一白鶴，前引雙紅旌。
羽衣忽飄飄，玉鸞俄錚錚。半空直下視，人世塵冥冥。
漸失鄉國處，纔分山水形。東海一片白，列岳五點青。
須臾群仙來，相引朝玉京。安期羨門輩，列侍如公卿。
仰謁玉皇帝，稽首前致誠。帝言汝仙才，努力勿自輕。
卻後十五年，期汝不死庭。再拜受斯言，既寤喜且驚。
秘之不敢泄，誓志居巖扃。恩愛捨骨肉，飲食斷羶腥。
朝餐雲母散，夜吸沆瀣精。空山三十載，日望輜軿迎。
前期過已久，鸞鶴無來聲。齒髮日衰白，耳目減聰明。
一朝同物化，身與糞壤并。神仙信有之，俗力非可營。
苟無金骨相，不列丹臺名。徒傳辟穀法，虛受燒丹經。
只自取勤苦，百年終不成。悲哉夢仙人，一夢誤一生。
[頁]卷,冊....[4655]424,13
第6筆
　　　　觀刈麥（時為盩厔縣尉）[4655]　白居易
田家少閒月，五月人倍忙。夜來南風起，小麥覆隴黃。
婦姑荷簞食，童攜壺槳。相隨餉田去，丁壯在南岡。
足蒸暑土氣，背灼炎天光。力盡不知熱，但惜夏日長。
復有貧婦人，抱子在其傍。右手秉遺穗，左臂懸敝筐。
聽其相顧言，聞者為悲傷。家田輸稅盡，拾此充飢腸。
今我何功德，曾不事農桑。吏祿三百石，歲晏有餘糧。
念此私自愧，盡日不能忘。
[頁]卷,冊....[4656]424,13
第7筆
　　　　題海圖屏風（元和己丑年作）　白居易
海水無風時，波濤安悠悠。鱗介無小大，遂性各沈浮。
突兀海底鼇，首冠三神丘。釣網不能制，其來非一秋。
或者不量力，謂茲鼇可求。贔屭牽不動，綸絕沈其鉤。
一鼇既頓頷，諸鼇齊掉頭。白濤與黑浪，呼吸繞咽喉。
噴風激飛廉，鼓波怒陽侯。鯨鯢得其便，張口欲吞舟。
萬里無活鱗，百川多倒流。遂使江漢水，朝宗意亦休。
蒼然屏風上，此畫良有由。
[頁]卷,冊....[4656]424,13
第8筆
　　　　羸駿　白居易
驊騮失其主，羸餓無人牧。向風嘶一聲，莽蒼黃河曲。
蹋冰水畔立，臥雪冢間宿。歲暮田野空，寒草不滿腹。
豈無市駿者，盡是凡人目。相馬失於瘦，遂遺千里足。
村中何擾擾，有吏徵芻粟。輸（一作淪）彼軍廄中，化作駑駘肉。
[頁]卷,冊....[4656]424,13
第9筆
　　　　廢琴　白居易
絲桐合為琴，中有太古聲。古聲澹無味，不稱今人（一作日）情。
玉徽光彩滅，朱弦塵土生。廢棄來已久，遺音尚泠泠。
不辭為君彈，縱彈人不聽。何物使之然，羌笛與秦箏。
[頁]卷,冊....[4656]424,13
第10筆
　　　　李都尉古劍　白居易
古劍寒黯黯，鑄來幾千秋。白光納日月，紫氣排斗牛。
有客借一觀，愛之不敢求。湛然玉匣中，秋水澄不流。
至寶有本性，精剛無與儔。可使寸寸折，不能繞指柔。
願快直士心，將斷佞臣頭。不願報小怨，夜半刺私讎。
勸君慎所用，無作神兵羞。
[頁]卷,冊....[4657]424,13
第11筆
　　　　雲居寺孤桐　白居易
一株青玉立，千葉綠雲委。亭亭五丈餘，高意猶未已。
山僧年九十，清淨老不死。自云手種時，一棵青桐子。
直從萌芽拔，高自毫末始。四面無附枝，中心有通理。
寄言立身者，孤直當如此。
[頁]卷,冊....[4657]424,13
第12筆
　　　　京兆府新栽蓮（時為盩厔縣尉趨府作）　白居易
污溝貯濁水，水上葉田田。我來一長歎，知是東溪蓮。
下有青泥污，馨香無復全。上有紅塵撲，顏色不得鮮。
物性猶如此，人事亦宜然。託根非其所，不如遭棄捐。
昔在溪中日，花葉媚清漣。今來不得地，憔悴府門前。
[頁]卷,冊....[4657]424,13
第13筆
　　　　月夜登閣避暑　白居易
旱久炎氣盛，中（去聲）人若燔燒。清風隱何處，草樹不動搖。
何以避暑氣，無如出塵囂。行行都門外，佛閣正岧嶢。
清涼近高生，煩熱委靜銷。開襟當軒坐，意（一作神）泰神（一作意）飄飄。
迴看歸路傍，禾黍盡枯焦。獨善誠有計，將何救旱苗。
[頁]卷,冊....[4657]424,13
第14筆
　　　　初授拾遺[4657]　白居易
奉詔登左掖，束帶參朝議。何言初命卑，且脫風塵吏。
杜甫陳子昂，才名括天地。當時非不遇，尚無過斯位。
況余蹇薄者，寵至不自意。驚近白日光，慚非青雲器。
天子方從諫，朝廷無忌諱。豈不思匪躬，適遇時無事。
受命已旬月，飽食隨班次。諫紙忽盈箱，對之終自愧。
[頁]卷,冊....[4658]424,13
第15筆
　　　　贈元稹　白居易
自我從宦游，七年在長安。所得惟元君，乃知定交難。
豈無山上苗，徑寸無歲寒。豈無要津水，咫尺有波瀾。
之子異於是，久處（一作要）誓不諼。無波古井水，有節秋竹竿。
一為同心友，三及芳（一作方）歲闌（一作蘭）。花下鞍馬遊，雪中杯酒歡。
衡門相逢迎，不具帶與冠。春風日高睡，秋月夜深看。
不為同登科（一作第），不為同署官。所合在方寸，心源無異端。
[頁]卷,冊....[4658]424,13
第16筆
　　　　哭劉敦質　白居易
小樹兩株柏，新土三尺墳。蒼蒼白露草，此地哭劉君。
哭君豈無辭，辭云君子人。如何天不弔，窮悴至終身。
愚者多貴壽，賢者獨賤迍。龍亢彼無悔，蠖屈此不伸。
哭罷持此辭，吾將詰羲文。
[頁]卷,冊....[4658]424,13
第17筆
　　　　答友問　白居易
大圭廉不割，利劍用不缺。當其斬馬時，良玉不知鐵。
置鐵在洪爐，鐵消易如雪。良玉同其中，三日燒不熱。
君疑才與德，詠此知優劣。
[頁]卷,冊....[4658]424,13
第18筆
　　　　雜興三首　白居易
楚王多內寵，傾國選嬪妃。又愛從禽樂，馳騁每相隨。
錦韝臂花隼，羅袂控金羈。遂習宮中女，皆如馬上[4658]兒。
色禽合為荒，刑政兩已衰。雲夢春仍獵，章華夜不歸。
東風二月天，春雁正離離。美人挾銀鏑，一發疊雙飛。
飛鴻驚斷行，斂翅避蛾眉。君王顧之笑，弓箭生光輝。
迴眸語君曰，昔聞莊王時。有一愚夫人，其名曰樊姬。
不有此遊樂，三載斷鮮肥。

越國政初荒，越天旱不已。風日燥水田，水涸塵飛起。
國中新下令，官渠禁流水。流水不入田，壅入王宮裏。
餘波養魚鳥，倒影浮樓雉。澹灩九折池，縈迴十餘里。
四月芰荷發，越王日遊嬉。左右好風來，香動芙蓉蕊。
但愛芙蓉香，又種芙蓉子。不念閶門外，千里稻苗死。

吳王心日侈，服玩盡奇。身臥翠羽帳，手持紅玉杯。
冠垂明月珠，帶束通天犀。行動自矜顧，數步一裴回。
小人知所好，懷寶四方來。奸邪得藉手，從此倖門開。
古稱國之寶，穀米與賢才。今看君王眼，視之如塵灰。
伍員諫已死，浮屍去不迴。姑蘇臺下草，麋鹿暗生麑。

[頁]卷,冊....[4659]424,13
第19筆
　　　　宿紫閣山北村　白居易
晨遊紫閣峰，暮宿山下村。村老見余喜，為余開一尊。
舉杯未及飲，暴卒來入門。紫衣挾刀斧，草草十餘人。
奪我席上酒，掣我盤中飧。主人退後立，斂手反如賓。
中庭有奇樹，種來三十春。主人惜不得，持斧斷其根。
口稱采造家，身屬神策軍。主人慎勿語，中尉正承恩。
[頁]卷,冊....[4659]424,13
第20筆
　　　　讀漢書　白居易
禾黍與稂莠，雨來同日滋。桃李與荊棘，霜降同夜萎。
草木既區別，榮枯那等夷。茫茫天地意，無乃太無私。
小人與君子，用置各有宜。奈何西漢末，忠邪並信之。
不然盡信忠，早絕邪臣窺。不然盡信邪，早使忠[4659]臣知。
優游兩不斷，盛業日已衰。痛矣蕭京輩，終令陷禍機。（蕭望之、京房等）。
每讀元成紀，憤憤令人悲。寄言為國者，不得學天時。
寄言為臣者，可以鑒於斯。
[頁]卷,冊....[4660]424,13
第21筆
　　　　贈樊著作　白居易
陽城為諫議，以正事其君。其手如屈軼，舉必指佞臣。
卒使不仁者，不得秉國鈞。元稹為御史，以直立其身。
其心如肺石，動必達窮民。東川八十家，冤憤一言伸。
劉闢肆亂心，殺人正紛紛。其嫂曰庾氏，棄絕不為親。
從史萌逆節，隱心潛負恩。其佐曰孔戡，捨去不為賓。
凡此士與女，其道天下聞。常恐國史上，但記鳳與麟。
賢者不為名，名彰教乃敦。每惜若人輩，身死名亦淪。
君為著作郎，職廢志空存。雖有良史才，直筆無所申。
何不自著書，實錄彼善人。編為一家（一作代）言，以備史闕文。
[頁]卷,冊....[4660]424,13
第22筆
　　　　蜀路石婦　白居易
道傍一石婦，無記復（一作亦）無銘。傳是此鄉女，為婦孝且貞。
十五嫁邑人，十六夫征行。夫行二十載，婦獨守孤煢。
其夫有父母，老病不安寧。其婦執婦道，一一如禮經。
晨昏問起居，恭順發心誠。藥餌自調節，膳羞必甘馨。
夫行竟不歸，婦德轉光明。後人高其節，刻石像婦形。
儼然整衣巾，若立在閨庭。似見舅姑禮，如聞環珮聲。
至今為婦者，見此孝心生。不比山頭石，空有望夫名。
[頁]卷,冊....[4660]424,13
第23筆
　　　　折劍頭　白居易
拾得折劍頭，不知折之由。一握青蛇尾，數寸碧峰頭。
疑是斬鯨鯢，不然刺蛟虯。缺落泥土中，委棄無人收。
我有鄙介性，好剛不好柔。勿輕直折劍，猶勝曲全鉤。
[頁]卷,冊....[4660]424,13
第24筆
　　　　登樂遊園望　白居易
獨上樂遊園，四望天日曛。東北何靄靄，宮闕入煙雲。
愛此高處立，忽如遺垢氛。耳目暫清曠，懷抱鬱不伸。
下視十二街，綠樹間紅塵。車馬徒滿眼，不見心所親。
孔生死洛陽，元九謫荊門。可憐南北路，高蓋者何人。
[頁]卷,冊....[4661]424,13
第25筆
　　　　酬元九對新栽竹有懷見寄（頃有贈元九詩云：有節秋竹竿。故元感之，因重見寄。）　白居易
昔我十年前，與君始相識。曾將秋竹竿，（今本竿字以下至秋竹二十字俱脫。誤作：會將秋竹心，風霜侵不得。）比君孤且直。
中心一以合，外事紛無極。共保秋竹心，風霜侵不得。
始嫌梧桐樹，秋至先改色。不愛楊柳枝，春來軟無力。
憐君別我後，見竹長相憶。長欲在眼前，故栽庭戶側。
分首今何處，君南我在北。吟我贈君詩，對之心惻惻。
[頁]卷,冊....[4661]424,13
第26筆
　　　　感鶴　白居易
鶴有不群者，飛飛在野田。飢不啄腐鼠，渴不飲盜泉。
貞姿自耿介，雜鳥何翩翾。同遊不同志，如此十餘年。
一興嗜慾念，遂為矰繳牽。委質小池內，爭食群雞前。
不惟懷稻粱，兼亦競腥羶。不惟戀主人，兼亦狎烏鳶。
物心不可知，天性有時遷。一飽尚如此，況乘大夫軒。
[頁]卷,冊....[4661]424,13
第27筆
　　　　春雪　白居易
元和歲在卯，六年春二月。月晦寒食天，天陰夜飛雪。
連宵復竟日，浩浩殊未歇。大似落鵝毛，密如飄玉屑。
寒銷春茫蒼，氣變風凜冽。上林草盡沒，曲江水復結。
紅乾杏花死，綠凍楊枝（一作柳）折。所憐物性傷，[4661]非惜年芳絕。
上天有時令，四序平分別。寒燠苟反常，物生（一作性）皆夭閼。
我觀聖人意，魯史有其說。或記水不冰，或書霜不殺。
上將儆政教，下以防災孽。茲雪今如何，信美非時節。
[頁]卷,冊....[4662]424,13
第28筆
　　　　高僕射　白居易
富貴人所愛，聖人去其泰。所以致仕年，著在禮經內。
玄元亦有訓，知止則不殆。二疏獨能行，遺跡東門外。
清風久銷歇，迨（一作追）此向千載。斯人古亦稀，何況今之代。
遑遑名利客，白首千百輩。惟有高僕射，七十懸車蓋。
我年雖未老，歲月亦云邁。預恐耄及時，貪榮不能退。
中心私自儆，何以為我戒。故作僕射詩，書之於大帶。
[頁]卷,冊....[4662]424,13
第29筆
　　　　白牡丹（和錢學士作）　白居易
城中看花客，旦暮走營營。素華人不顧，亦占牡丹名。
閉（一作開）在深寺中，車馬無來聲。唯有錢學士，盡日繞叢行。
憐此皓然質，無人自芳馨。眾嫌我獨賞，移植在中庭。
留景夜不暝，迎光曙先明。對之心亦靜，虛白相向生。
唐昌玉蕊花，攀玩眾所爭。折來比顏色，一種如瑤瓊。
彼因稀見貴，此以多為輕。始知無正色，愛惡隨人情。
豈惟花獨爾，理與人事并。君看入時（一作眼）者，紫豔與紅英。
[頁]卷,冊....[4662]424,13
第30筆
　　　　贈內　白居易
生為同室親，死為同穴塵。他人尚相勉，而況我與君。
黔婁固窮士，妻賢忘其貧。冀缺一農夫，妻敬儼如賓。
陶潛不營生，翟氏自爨薪。梁鴻不肯仕，孟光甘布。
君雖不讀書，此事耳亦聞。至此（一作于）千載後，傳是何如人。
人生未死間，不能忘其身。所須者衣食，不過飽與溫。
蔬食足充飢，何必膏粱珍。繒絮足禦[4662]寒，何必錦繡文。
君家有貽訓，清白遺子孫。我亦貞苦士，與君新結婚。
庶保貧與素，偕老同欣欣。
[頁]卷,冊....[4663]424,13
第32筆
　　　　傷唐衢二首　白居易
自我心存道，外物少能逼。常排傷心事，不為長歎息。
忽聞唐衢死，不覺動顏色。悲端從東來，觸我心惻惻。
伊昔未相知，偶遊滑臺側。同宿李翱家，一言如舊識。
酒酣出送我，風雪黃河北。日西並馬頭，語別至昏黑。
君歸向東鄭，我來遊上國。交心不交面，從此重相憶。
憐君儒家子，不得詩書力。五十著青衫，試官無祿食。
遺文僅千首，六義無差忒。散在京洛（一作索）間，何人為收拾（一作得）。

憶昨元和初，忝備諫官位。是時兵革後，生民正憔悴。
但傷民病痛，不識時忌諱。遂作秦中吟，一吟悲一事。
貴人皆怪怒，閒人亦非訾。天高未及聞，荊棘生滿地。
惟有唐衢見，知我平生志。一讀興歎嗟，再吟垂[4663]涕泗。
因和三十韻，手題遠緘寄。致吾陳杜間，賞愛非常意。
此人無復見，此詩猶可貴。今日開篋看，蠹魚損文字。
不知何處葬，欲問先歔欷。終去哭墳前，還君一掬淚。（陳、杜，謂子昂與甫也。此詩猶可貴，謂唐衢詩也。）

[頁]卷,冊....[4664]424,13
第33筆
　　　　問友　白居易
種蘭不種艾，蘭生艾亦生。根荄相交長，莖葉相附榮。
香莖與臭葉，日夜俱長大。鋤艾恐傷蘭，溉蘭恐滋艾。
蘭亦未能溉，艾亦未能除。沈吟意不決，問君合何如。
[頁]卷,冊....[4664]424,13
第34筆
　　　　悲哉行　白居易
悲哉為儒者，力學不知（一作能）疲。讀書眼欲（一作前）暗，秉筆手生胝。
十上方一第，成名常苦遲。縱有宦達者，兩鬢已成絲。
可憐少壯日，適在窮賤時。丈夫老且病，焉用富貴為。
沈沈朱門宅，中有乳臭兒。狀貌如婦人，光明膏粱肌。
手不把書卷，身不擐戎衣。二十襲封爵，門承勳戚資。
春來日日出，服御何輕肥。朝從博（一作薄）徒飲，暮有倡樓期。
平（一作評）封（去）還酒債，堆金選蛾眉。聲色狗馬外，其餘一無知。
山苗與澗松，地勢隨高卑。古來無奈何，非君獨（一作獨君）傷悲。
[頁]卷,冊....[4664]424,13
第35筆
　　　　紫藤　白居易
藤花紫蒙茸，藤葉青扶疏。誰謂好顏色，而為害有餘。
下如蛇屈盤，上若繩縈紆。可憐中間樹，束縛成枯株。
柔蔓不自勝，嫋嫋挂空虛。豈知纏樹木，千夫力不如。
先柔後為害，有似諛佞徒。附著君權勢，君迷不肯誅。
又如妖婦人，綢繆蠱其夫。奇邪壞人室，夫惑不能除。
寄言邦與家，所慎在其初。毫末不早辨，滋蔓信難圖。
願以藤為戒，銘之于座隅。
[頁]卷,冊....[4664]424,13
第36筆
　　　　放鷹　白居易
十月鷹出籠，草枯雉兔肥。下韝隨指顧，百擲無一遺。
鷹翅疾如風，鷹爪利如錐。本為鳥所設，今為人所資。
孰能使之然，有術甚易知。取其向背性，制在飢飽時。
不可使長飽，不可使長飢。飢則力不足，飽則背人飛。
乘飢縱搏擊，未飽須縶維。所以爪翅功，而人坐收之。
聖明馭英雄，其術亦如斯。鄙語不可棄，吾聞諸獵師。
[頁]卷,冊....[4665]424,13
第37筆
　　　　慈烏夜啼　白居易
慈烏失其母，啞啞吐哀音。晝夜不飛去，經年守故林。
夜夜夜半啼，聞者為霑襟。聲中如告訴，未盡反哺心。
百鳥豈無母，爾獨哀怨深。應是母慈重，使爾悲不任。
昔有吳起者，母歿喪不臨。嗟哉斯徒輩，其心不如禽。
慈烏復慈烏，鳥中之曾參。
[頁]卷,冊....[4665]424,13
第38筆
　　　　燕詩示劉叟（叟有愛子，背叟逃去，叟甚悲念之。叟少年時，亦嘗如是。故作燕詩以諭之。）　白居易
梁上有雙燕，翩翩雄與雌。銜泥兩椽間，一巢生四兒。
四兒日夜長，索食聲孜孜。青蟲不易捕，黃口無飽期。
觜爪雖欲敝，心力不知疲。須臾十（一作千）來往，猶恐巢中飢。
辛勤三十日，母瘦雛漸肥。喃喃教言語，一一刷毛衣。
一旦羽翼成，引上庭樹枝。舉翅不回顧，隨風四散飛。
雌雄空中鳴，聲盡呼不歸。卻入空巢裏，啁啾終夜悲。
燕燕爾勿悲，爾當返自思。思爾為雛日，高飛背母時。
當時父母念，今日爾應知。
[頁]卷,冊....[4665]424,13
第39筆
　　　　采地黃者　白居易
麥死春不雨，禾損秋早霜。歲晏無口食，田中采地黃。
采之將何用，持以易餱糧。凌晨荷鋤去，薄暮不盈[4665]筐。
攜來朱門家，賣與白面郎。與君噉肥馬，可使照地光。
願易馬殘粟，救此苦飢腸。
[頁]卷,冊....[4666]424,13
第40筆
　　　　初入太行路　白居易
天冷日不光，太行峰蒼莽（上）。嘗聞此中險，今我方獨往。
馬蹄凍且滑，羊腸不可上。若比世路難，猶自平於掌。
[頁]卷,冊....[4666]424,13
第41筆
　　　　鄧魴張徹落第　白居易
古琴無俗韻，奏罷無人聽。寒松無妖花，枝下無人行。
春風十二街，軒騎不暫停。奔車看牡丹，走馬聽秦箏。
眾目悅芳豔，松獨守其貞。眾耳喜鄭衛，琴亦不改聲。
懷哉二夫子，念此無自輕。
[頁]卷,冊....[4666]424,13
第42筆
　　　　送王處士　白居易
王門豈無酒，侯門豈無肉。主人貴且驕，待客禮不足。
望塵而拜者，朝夕走碌碌。王生獨拂衣，遐舉如雲鵠。
寧歸白雲外，飲水臥空谷。不能隨眾人，斂手低眉目。
扣門與我別，酤酒留君宿。好去采薇人，終南山正綠。
[頁]卷,冊....[4666]424,13
第43筆
　　　　村居苦寒　白居易
八年十二月，五日雪紛紛。竹柏皆凍死，況彼無衣民。
回觀村閭間，十室八九貧。北風利如劍，布絮不蔽身。
唯燒蒿棘火，愁坐夜待晨。乃知大寒歲（一作歲寒），農者尤（一作猶）苦辛。
顧我當此日，草堂深掩門。褐裘覆絁被，坐臥有餘溫。
幸免飢凍苦，又無壟畝勤。念彼深可媿，自問是何人。
[頁]卷,冊....[4666]424,13
第44筆
　　　　納粟[4666]　白居易
有吏夜叩門，高聲催納粟。家人不待曉，場上張燈燭。
揚簸淨如珠，一車三十斛。猶憂納不中，鞭責及僮僕。
昔余謬從事，內愧才不足。連授四命官，坐尸十年祿。
常聞古人語，損益周必復。今日諒甘心，還他太倉穀。
[頁]卷,冊....[4667]424,13
第45筆
　　　　薛中丞　白居易
百人無一直，百直無一遇。借問遇者誰，正人行得路。
中丞薛存誠，守直心甚固。皇明燭如日，再使秉王度。
奸豪與佞巧，非不憎且懼。直道漸光明，邪謀難蓋覆。
每因匪躬節，知有匡時具。張為墜網綱，倚作頹檐柱。
悠哉上天意，報施紛回互。自古已冥茫，從今尤不諭。
豈與小人意，昏然同好惡。不然君子人，何反如朝露。
裴相昨已夭，薛君今又去。以我惜賢心，五年如旦暮。
況聞善人命，長短繫運數。今我一涕零，豈為中丞故。
[頁]卷,冊....[4667]424,13
第46筆
　　　　秋池二首　白居易
前池秋始半，卉物多摧壞。欲暮槿先萎，未霜荷已敗。
默然有所感，可以從茲誡。本不種松筠，早彫何足怪。

鑿池貯秋水，中有蘋與芰。天旱水暗消，塌然委空地。
有似泛泛者，附離權與貴。一旦恩勢移，相隨共憔悴。

[頁]卷,冊....[4667]424,13
第47筆
　　　　夏旱　白居易
太陰不離畢，太歲仍在午。旱日與炎風，枯燋我田畝。
金石欲銷鑠，況茲禾與黍。嗷嗷萬族中，唯農最辛[4667]苦。
憫然望歲者，出門何所睹。但見棘與茨，羅生遍場圃。
惡苗承沴氣，欣然得其所。感此因問天，可能長不雨。
[頁]卷,冊....[4668]424,13
第48筆
　　　　諭友　白居易
昨夜霜一降，殺君庭中槐。乾葉不待黃，索索飛下來。
憐君感節物（一作物節），晨起步前階。臨風蹋葉立，半日顏色哀（一作低）。
西望長安城，歌鐘十二街。何人不歡樂，君獨心悠哉。
白日頭上走，朱顏鏡中頹。平生青雲心，銷化成死灰。
我今贈一言，勝飲酒千杯。其言雖甚鄙，可破悒悒懷。
朱門有勳貴（一作賢），陋巷有顏回。窮通各問（一作有）命，不繫才不才。
推此自豁豁（一作裕裕），不必待安排。
[頁]卷,冊....[4668]424,13
第49筆
　　　　丘中有一士二首（命首句為題）　白居易
丘中有一士，不知其姓名。面色不憂苦，血氣常和平。
每選隙地居，不蹋要路行。舉動無尤悔，物莫與之爭。
藜藿不充腸，布褐不蔽形。終歲守窮餓，而無嗟歎聲。
豈是愛貧賤，深知時俗情。勿矜羅弋巧，鸞鶴在冥冥。

丘中有一士，守道歲月深。行披帶索衣，坐拍無弦琴。
不飲濁泉水，不息曲木陰。所逢苟非義，糞土千黃金。
鄉人化其風，熏如蘭在林。智愚與強弱，不忍相欺侵。
我欲訪其人，將行復沈吟。何必見其面，但在學其心。

[頁]卷,冊....[4668]424,13
第50筆
　　　　新製布裘　白居易
桂布白似雪，吳綿軟於雲。布重綿且厚，為裘有餘溫。
朝擁坐至暮，夜覆眠達晨。誰知嚴冬月，支體暖如[4668]春。
中夕忽有念，撫裘起逡巡。丈夫貴兼濟，豈獨善一身。
安得萬里裘，蓋裹周四垠。穩暖皆如我，天下無寒人。
[頁]卷,冊....[4669]424,13
第51筆
　　　　杏園中棗樹　白居易
人言百果中，唯棗凡且鄙。皮皴似龜手，葉小如鼠耳。
胡為不自知，生花此園裏。豈宜遇攀玩，幸免遭傷毀。
二月曲江頭，雜英紅旖旎。棗亦在其間，如嫫對西子。
東風不擇木，吹喣長未已。眼看欲合抱，得盡生生理。
寄言遊春客，乞君一迴視。君愛繞指柔，從君憐柳杞。
君求悅目豔，不敢爭桃李。君若作大車，輪軸材須此。
[頁]卷,冊....[4669]424,13
第52筆
　　　　蝦蟆（和張十六）　白居易
嘉魚薦宗廟，靈龜貢邦家。應龍能致雨，潤我百穀芽。
蠢蠢水族中，無用者蝦蟆。形穢肌肉腥，出沒於泥沙。
六月七月交，時雨正滂沱。蝦蟆得其志，快樂無以加。
地既蕃其生，使之族類多。天又與其聲，得以相諠譁。
豈惟玉池上，污君清冷波。可（一作何）獨瑤瑟前，亂君鹿鳴歌。
常恐飛上天，跳躍隨姮娥。往往蝕明月，遣君無奈何。
[頁]卷,冊....[4669]424,13
第53筆
　　　　寄隱者　白居易
賣藥向都城，行憩青門樹。道逢馳驛者，色有非常懼。
親族走相送，欲別不敢住。私怪問道旁，何人復何故。
云是右丞相，當國握樞務。祿厚食萬錢，恩深日三顧。
昨日延英對，今日崖州去。由來君臣間，寵辱在朝暮。
青青東郊草，中有歸山路。歸去臥雲人，謀身計非誤。
[頁]卷,冊....[4669]424,13
第54筆
　　　　放魚（自此後詩，到江州作。）　白居易
曉日提竹籃，家僮買春蔬。青青芹蕨下，疊臥雙白魚。
無聲但呀呀，以氣相喣濡。傾籃寫地上，撥刺長尺餘。
豈唯刀机憂，坐見螻蟻圖。脫泉雖已久，得水猶可蘇。
放之小池中，且用救乾枯。水小池窄狹，動尾觸四隅。
一時幸苟活，久遠將何如。憐其不得所，移放於南湖。
南湖連西江，好去勿踟躕。施恩即望報，吾非斯人徒。
不須泥沙底，辛苦覓明珠。
[頁]卷,冊....[4670]424,13
第55筆
　　　　文柏床　白居易
陵上有老柏，柯葉寒蒼蒼。朝為風煙樹，暮為宴寢床。
以其多奇文，宜升君子堂。刮削露節目，拂拭生輝光。
玄斑狀貍首，素質如截肪。雖充悅目玩，終乏周身防。
華彩誠可愛，生理苦已傷。方知自殘者，為有好文章。
[頁]卷,冊....[4670]424,13
第56筆
　　　　潯陽三題（并序）　白居易
　　廬山多桂樹，湓浦多修竹。東林寺有白蓮花，皆植物之貞勁秀異者。
　　雖宮囿省寺中，未必能盡有。夫物以多為賤，故南方人不貴重之。至
　　有蒸爨其桂，翦棄其竹，白眼於蓮花者，予惜其不生於北土也，因賦
　　三題以唁之。
　　　　潯陽三題　廬山桂　白居易
偃蹇月中桂，結根依青天。天風繞月起，吹子下人間。
飄零委何處，乃落匡廬山。生為石上桂，葉如翦碧鮮。
枝幹日長大，根荄日牢堅。不歸天上月，空老山中年。
廬山去咸陽，道里三四千。無人為移植，得入上林園。
不及紅花樹，長栽溫室前。
[頁]卷,冊....[4670]424,13
第57筆
　　　　潯陽三題　湓浦竹　白居易
潯陽十月天，天氣仍溫燠。有霜不殺草，有風不落木。
玄冥氣力薄，草木冬猶綠。誰肯湓浦頭，回眼看修竹。
其有顧盼者，持刀斬且束。剖劈青琅玕，家家蓋牆屋。
吾聞汾晉間，竹少重如玉。胡為取輕賤，生此西江曲。
[頁]卷,冊....[4671]424,13
第58筆
　　　　潯陽三題　東林寺白蓮　白居易
東林北塘水，湛湛見底清。中生白芙蓉，菡萏三百莖。
白日發光彩，清飆散芳馨。洩香銀囊破，瀉露玉盤傾。
我漸塵垢（一作埃）眼，見此瓊瑤英。乃知紅蓮花，虛得清淨名。
夏萼敷未歇，秋房（一作芳）結纔成。夜深眾僧寢，獨起繞池行。
欲收一顆子，寄向長安城。但恐出山去，人間種不生。
[頁]卷,冊....[4671]424,13
第59筆
　　　　大水　白居易
潯陽郊郭間，大水歲一至。閭閻半飄蕩，城堞多傾墜。
蒼茫生海色，渺漫連空翠。風卷白波翻，日煎紅浪沸。
工商徹屋去，牛馬登山避。況當率稅時，頗害農桑事。
獨有傭舟子，鼓枻生意氣。不知萬人災，自覓錐刀利。
吾無奈爾何，爾非久得志。九月霜降後，水涸為平地。
[頁]卷,冊....[4671]424,13
第60筆
　　　　續古詩十首　白居易
戚戚復戚戚，送君遠行役。行役非中原，海外黃沙磧。
伶俜獨居妾，迢遞長征客。君望功名歸，妾憂生死隔。
誰家無夫婦，何人不離坼（一作析）。所恨薄命身，嫁遲別日迫。
妾身有存歿，妾心無改易。生作（一作為）閨中婦，死作山頭石。

掩淚別鄉里，飄颻將遠行。茫茫綠野中，春盡孤客情。
驅馬上丘隴，高低路不平。風吹棠梨花，啼鳥時一聲。
古墓何代人，不知姓與名（一作何姓名）。化作路傍土，年年春草生。
感彼忽自悟，今我何營營。

朝采山上薇，暮采山上薇。歲晏薇亦盡，飢來何所為。
坐飲白石水，手把青松枝。擊節獨長歌，其聲清且悲。
櫪馬非不肥，所苦常縶維。豢豕非不飽，所憂竟為犧。
行行歌此曲，以慰常苦飢（一作渴飢）。

雨露長纖草，山苗高入雲。風雪折勁木，潤松摧為薪。
風摧此何意，雨長彼何因。百丈澗底死，寸莖山上春。
可憐苦節士，感此涕盈巾。

窈窕雙鬟女，容德俱如玉。晝居不踰閾，夜行常秉燭。
氣如含露（一作霧）蘭，心如貫霜竹。宜當備嬪御，胡為守幽獨。
無媒不得選，年忽過三六。歲暮望漢宮，誰在黃金屋。
邯鄲進倡女，能唱黃花曲。一曲稱君心，恩[4672]榮連九族。

棲棲遠方士，讀書三十年。業成無知己，徒步來入關。
長安多王侯，英俊競攀援。幸隨眾賓末，得廁門館間。
東閣有旨酒，中堂有管弦。何為向隅客，對此不開顏。
富貴無是非，主人終日歡。貧賤多悔尤，客子中（一作終）夜歎。
歸去復歸去，故鄉貧亦安。

涼風飄嘉樹，日夜減芳華。下有感秋婦，攀條苦悲嗟。
我本幽閑女，結髮事豪家。豪家多婢僕，門內頗驕奢。
良人近封侯，出入鳴玉珂。自從富貴來，恩薄讒言多。
冢（一作家）婦獨守禮，群妾互奇。但信言有玷，不察心無瑕。
容光未銷歇，歡愛忽蹉跎。何意掌上玉，化為眼中砂。
盈盈一尺水，浩浩千丈河。勿言小大異，隨分有風波。
閨房猶復爾，邦國當如何。

心亦無所迫，身亦無所拘。何為腸中氣，鬱鬱不得舒。
不舒良有以，同心久離居。五年不見面，三年不得書。
念此令人老，抱膝坐長吁。豈無盈尊酒，非君誰與娛。

攬衣出門行，遊觀繞林渠。澹澹春水暖，東風生綠蒲。
上有和鳴雁，下有掉尾魚。飛沈一何樂，鱗羽各有徒。
而我方獨處，不與之子俱。顧彼自傷己，禽魚之不如。
出遊欲遣憂，孰知憂有餘。

春旦日初出，瞳瞳耀晨輝。草木照未遠，浮雲已蔽之。
天地黯以（一作似）晦，當午如昏時。雖有東南風，力微不能吹。
中園何所有，滿地青青葵。陽光委雲上，傾心欲何依。

[頁]卷,冊....[4673]425,13
第61筆
　　　　秦中吟十首（并序）　白居易
　　貞元、元和之際，予在長安，聞見之間，有足悲者，因直歌（三字一
　　作略舉）其事（一下有因字），命為秦中吟（一本此下[4673]有焉字
　　）。
　　　　秦中吟十首　議婚（一作貧家女）　白居易
天下無正聲，悅耳即（一作則）為娛。人間無正色，悅目即（一作則）為姝。
顏色非相遠，貧富則有殊。貧為時所棄，富為時所趨。
紅樓富家女，金縷繡羅襦。見人不斂手，嬌癡二八初。
母兄未開口，已（一作言）嫁不須臾。綠窗貧家女，寂寞二十餘。
荊釵不直錢，衣上無真珠。幾迴人欲聘，臨日又踟躕。
主人會良媒，置酒滿玉壺。四座且勿飲，聽我歌兩途。
富家女易嫁，嫁早輕其夫。貧家女難嫁，嫁晚孝於姑。
聞君欲娶婦，娶婦意何如。
[頁]卷,冊....[4674]425,13
第62筆
　　　　秦中吟十首　重賦（一作無名稅）　白居易
厚地植桑麻，所要（一作用）濟生民。生民理布帛，所求活一身。
身外充征賦，上以奉君親。國家定兩稅，本意在愛（一作憂）人。
厥初防其淫，明敕內外臣。稅外加一物，皆以枉法論。
奈何歲月久，貪吏得因循。浚我以求寵，斂索無冬春。
織絹未成匹，繰絲未盈斤。里胥迫（一作逼）我納，不許暫逡巡。
歲暮天地閉，陰風生破村。夜深煙火盡，霰雪白紛紛。
幼者形不蔽，老者體無溫。悲喘（一作啼）與寒氣，并入鼻中辛。
昨日輸殘稅，因窺官庫門。繒帛如山積，絲絮如（一作似）雲屯。
號為羨餘物，隨月（一作日）獻至尊。奪我身上煖，買爾眼前恩。
進入瓊林庫，歲久化為塵。
[頁]卷,冊....[4674]425,13
第63筆
　　　　秦中吟十首　傷宅（一作傷大宅）　白居易
誰家起甲第，朱門大（一作當）道邊。豐屋中櫛比，高牆外迴環。
纍纍六七堂，棟（一作檐）宇相連延。一堂費百萬，鬱鬱起青煙。
洞房溫且清，寒暑不能干。高堂虛且迥，坐臥見南山。
繞廊柴藤架，夾砌紅藥欄（一作闌）。攀枝[4674]摘櫻桃，帶花移牡丹。
主人此中坐，十載為大官。廚有臭敗肉，庫有貫朽（一作朽貫）錢。
誰能將我語，問爾骨肉間。豈無窮賤者，忍不救飢寒。
如何奉一身，直欲保千年。不見馬家宅，今作奉誠園。
[頁]卷,冊....[4675]425,13
第64筆
　　　　秦中吟十首　傷友（又云傷苦節士，一作膠漆契）　白居易
陋巷孤（一作飢）寒士，出門苦（一作甚）恓恓（一作栖栖）。雖云志氣高，豈免顏色低。
平生同門（一作袍）友，通籍在金閨。曩者膠漆契，邇來雲雨睽。
正逢下朝歸，軒騎五門西。是時天久陰，三日雨淒淒。
蹇驢避路立，肥馬當風嘶。迴頭忘相識，占道上沙堤。
昔年洛陽社，貧賤相提攜。今日長安道，對面隔雲泥。
近日多如此，非君獨慘悽。死生不變者，唯聞任與黎。（任公叔、黎逢。）
[頁]卷,冊....[4675]425,13
第65筆
　　　　秦中吟十首　不致仕（一作合致仕）　白居易
七十而致仕，禮法有明文。何乃貪榮者（一作貴），斯言如不聞。
可憐八九十，齒墮雙眸昏。朝露貪名利，夕陽憂子孫。
挂冠顧翠緌，懸車惜朱輪。金章腰不勝，傴僂入君門。
誰不愛富貴，誰不戀君恩。年高須告（一作請）老，名遂合退身。
少時共嗤誚（一作笑），晚歲多因循。賢哉漢二疏，彼獨是何人。
寂寞東門路，無人繼去塵。
[頁]卷,冊....[4675]425,13
第66筆
　　　　秦中吟十首　立碑（一作古碑）　白居易
勳德既下衰，文章亦陵夷。但見山中石，立作路旁碑。
銘勳（一作勳名）悉太公，敘德（一作德教）皆仲尼。復以多為貴，千言直萬貲。
為文彼何人，想見下筆時。但欲愚者悅，不思賢者嗤。
豈獨賢者嗤，仍傳後代疑。古石蒼苔字，安知是愧詞。
我聞望江縣，麴令撫惸嫠。（麴令名信陵。）在官有仁政，名不聞京師。
身歿欲歸葬，百姓遮路岐。攀轅不得歸（一作去），留葬此江湄。
至今道其名，男女涕皆（一作皆涕）垂。無人立碑碣，唯有邑人知。
[頁]卷,冊....[4675]425,13
第67筆
　　　　秦中吟十首　輕肥（一作江南旱）　白居易
意氣驕滿路，鞍馬光照塵。借問何為者，人稱是內臣。
朱紱皆大夫，紫綬或（一作悉）將軍。誇赴軍中宴，走馬去（一作疾）如雲。
尊罍溢九醞，水陸羅八珍。果擘洞庭橘，膾切天池鱗。
食飽心自若，酒酣氣益振。是歲江南旱，衢州人食人。
[頁]卷,冊....[4676]425,13
第68筆
　　　　秦中吟十首　五弦（一作五弦琴）　白居易
清歌且罷（一作停）唱，紅袂亦停舞。趙叟抱五弦，宛轉當胸（一作胸前）撫。
大聲（一作徂）若散，颯颯風和雨。小聲細欲絕，切切鬼神語。
又如鵲報喜，轉作猿啼苦。十指無定音，顛倒宮徵（一作商）羽。
坐客聞此聲，形神若無主。行客聞此聲，駐足不能舉。
嗟嗟俗人耳，好今不好古。所以綠（一作北）窗琴，日日生塵土。
[頁]卷,冊....[4676]425,13
第69筆
　　　　秦中吟十首　歌舞（一作傷閿鄉縣囚）　白居易
秦中歲云暮，大雪滿皇州。雪中退朝者，朱紫盡公侯。
貴有風雪興，富無飢寒憂。所營唯第宅，所務在追遊。
朱門車馬客，紅燭歌舞樓。歡酣促密坐，醉煖脫重裘。
秋官為主人，廷尉居上頭。日中為一樂（一作樂飲），夜半不能休。
豈知閿鄉獄，中有凍死囚。
[頁]卷,冊....[4676]425,13
第70筆
　　　　秦中吟十首　買花（一作牡丹）　白居易
帝城春欲暮，喧喧車馬度。共道牡丹時，相隨買花去。
貴賤無常價，酬直看花數。灼灼百朵紅，箋箋五束素。
上張幄幕（一作帷幄）庇，旁織巴（一作笆）籬護。水灑復泥封，移（一作遷）來色如故。
家家習為俗，人人迷不悟。有一田舍翁，偶來買花處。
低頭獨長歎，此歎無人喻。一叢深色花，十戶中人賦。
[頁]卷,冊....[4676]425,13
第71筆
　　　　贈友五首（并序）　白居易
　　吾友有王佐之才者，以致君濟人為己任。識者深許之，因贈是詩，以
　　廣其志云。
一年十二月，每月有常令。君出臣奉行，謂之握金鏡。
由茲六氣順，以遂萬物性。時令一反常，生靈受其病。
周漢德下衰，王風始不競。又從斬晁錯，諸侯益強盛。
百里不同禁，四時自為政。盛夏興土功，方春勦人命。
誰能救其失，待君佐邦柄。峨峨象魏門，懸法彝倫正。

銀生楚山曲，金生鄱谿濱。南人棄農業，求之多苦辛。
披砂復鑿石，矻矻無冬春。手足盡皴胝，（一作皴手足盡胝）愛利不愛身。
畬田既慵斫，稻田亦懶耘。相攜作游手，皆道求金銀。
畢竟金與銀，何殊泥與塵。且非衣食物，不濟飢寒人。
棄本以趨末，日富而歲貧。所以先聖王，棄藏不為珍。
誰能反古風，待君秉國鈞。捐金復抵璧，勿使勞生民。

私家無錢爐，平地無銅山。胡為秋夏稅，歲歲輸銅錢。
錢力日已重，農力日已殫。賤糶粟與麥，賤貿絲與綿。
歲暮衣食盡，焉得無飢寒。吾聞國之初，有制垂不刊。
庸必算丁口，租必計桑田。不求土所無，不強人所難。
量入以為出，上足下亦安。兵興一變法，兵息遂不還。
使我農桑人，憔悴畎畝間。誰能革此弊，待君秉利權。
復彼租庸法，令如貞觀年。

京師四方則，王化之本根。長吏久於政，然後風教敦。
如何尹京者，遷次不逡巡。請君屈指數，十年十五人。
科條日相矯，吏力亦已勤。寬猛政不一，民心安得淳。
九州雍為首，群牧之所遵。天下率如此，何以安吾民。
誰能變此法，待君贊彌（一作絲）綸。慎擇循良吏，令其長子孫。
[4677]
三十男有室，二十女有歸。近代多離亂，婚姻多過期。
嫁娶既不早，生育常苦遲。兒女未成人，父母已衰羸。
凡人貴達日，多在長大時。欲報親不待，孝心無所施。
哀哉三牲養，少得及庭闈。惜哉萬鍾粟，多用飽妻兒。
誰能正婚禮，待君張國維。庶使孝子心，皆無風樹悲。

[頁]卷,冊....[4678]425,13
第72筆
　　　　寓意詩五首　白居易
豫樟生深山，七年而後知。挺高二百尺，本末皆十圍。
天子建明堂，此材獨中規。匠人執斤墨，采度將有期。
孟冬草木枯，烈火燎山陂。疾風吹猛燄，從根燒到枝。
養材三十年，方成棟梁姿。一朝為灰燼，柯葉無孑遺。
地雖生爾材，天不與爾時。不如糞土英，猶有人掇之。
已矣勿重陳，重陳令人悲。不悲焚燒苦，但悲采用遲。

赫赫京內史，炎炎中書郎。昨傳徵拜日，恩賜頗殊常。
貂冠水蒼玉，紫綬黃金章。佩服身未暖，已聞竄遐荒。
親戚不得別，吞聲泣路旁。賓客亦已散，門前雀羅張。
富貴來不久，倏如瓦溝霜。權勢去尤速，瞥若石火光。
不如守貧賤，貧賤可久長。傳語宦遊子，且來歸故鄉。

促織不成章，提壺但聞聲。嗟哉蟲與鳥，無實有虛名。
與君定交日，久要如弟兄。何以示誠信，白水指為盟。
雲雨一為別，飛沈兩難并。君為得風鵬，我為失水鯨。
音信日已疏，恩分日已輕。窮通尚如此，何況死與生。
乃知擇交難，須有知人明。莫將山上松，結託水上萍。

翩翩兩玄鳥，本是同巢燕。分飛來幾時，秋夏炎涼變。
一宿蓬蓽廬，一棲明光殿。偶因銜泥處，復得重相見。
彼矜杏梁貴，此嗟茅棟賤。眼看秋社至，兩處俱難戀。
所託各暫時，胡為相歎羨。

婆娑園中樹，根株大合圍。蠢爾樹間蟲，形質一何微。
孰謂蟲之（一作至）微，蟲蠹已無期。孰謂樹之（一作至）大，[4678]花葉有衰時。
花衰夏未實，葉病秋先萎。樹心半為土，觀者安得知。
借問蟲何在，在身不在枝。借問蟲何食，食心不食皮。
豈無啄木鳥，觜長將何為。

[頁]卷,冊....[4679]425,13
第73筆
　　　　讀史五首　白居易
楚懷放靈均，國政亦荒淫。彷徨未忍決，繞澤行悲吟。
漢文疑賈生，謫置湘之陰。是時刑方措，此去難為心。
士生一代間，誰不有浮沈。良時真可惜，亂世何足欽。
乃知汨羅恨，未抵長沙深。

禍患如棼絲，其來無端緒。馬遷下蠶室，嵇康就囹圄。
抱冤志氣屈，忍恥形神沮。當彼戮辱時，奮飛無翅羽。
商山有黃綺，潁川有巢許。何不從之遊，超然離網罟。
山林少羈鞅，世路多艱阻。寄謝伐檀人，慎勿嗟窮處。

漢日大將軍，少為乞食子。秦時故列侯，老作鋤瓜士。
春華何暐曄，園中發桃李。秋風忽蕭條，堂上生荊杞。
深谷變為岸，桑田成海水。勢去未須悲，時來何足喜。
寄言榮枯者，反復殊未已。

含沙射人影，雖病人不知。巧言搆人罪，至死人不疑。
掇蜂殺愛子，掩鼻戮寵姬。弘恭陷蕭望，趙高謀李斯。
陰德既必報，陰禍豈虛施。人事雖可罔，天道終難欺。
明則有刑辟，幽則有神祇。苟免勿私喜，鬼得而誅之。

季子憔悴時，婦見不下機。買臣負薪日，妻亦棄如遺。
一朝黃金多，佩印衣錦歸。夫妻不敢視，婦嫂強依依。
富貴家人重，貧賤妻子欺。奈何貧富間，可移親愛志。
遂使中人心，汲汲求富貴。又令下人力，各競錐刀利。
隨分歸舍來，一取妻孥意。

[頁]卷,冊....[4679]425,13
第74筆
　　　　和答詩十首（并序）　白居易
　　五年春，微之從東臺來。不數日，又左轉為江陵士曹掾。詔下日，會
　　予下內直歸，而微之已即路，邂逅相遇於街衢中。自永壽寺南，抵新
　　昌里北，得馬上話（一作語）別，語不過相勉，保方寸、外形骸而已
　　。因不暇及他，是夕足下次於山北寺。僕職役不得去，命季弟送行。
　　且奉新詩一軸，致於執事，凡二十章，率有興比。淫文豔韻，無一字
　　焉。意者欲足下在途諷讀，且以遣日時、消憂懣，又有以張直氣而扶
　　壯心也。及足下到江陵，寄在路所為詩十七章，凡五六千言。言有為
　　，章有旨，迨於宮律體裁，皆得作者風。發緘開卷，且喜且怪。僕思
　　牛僧孺戒，不能示他人，惟與杓直、拒非及樊宗師輩三四人，時一吟
　　讀，心甚貴重。然竊思之，豈僕所奉者二十章，遽能開足下聰明，使
　　之然耶？抑又不知足下是行也。天將屈足下之道，激足下之心，使感
　　時發憤而臻於此耶？若兩不然者，何立意措辭，與足下前時詩如此之
　　相遠也。僕既羨足下詩，又憐足下心，盡欲引狂簡而和之。屬直宿拘
　　牽，居無暇日，故不既時如意。旬月來，多乞病假。假中稍閒，且摘
　　卷中尤者，繼成十章，亦不下三千言。其間所見同者固不能自異，異
　　者亦不能強同。同者謂之和，異者謂之答。并別錄〈和夢遊春〉詩一
　　章，各附於本篇之末。餘未和者，亦續致之。頃者在科試間，常與足
　　下同筆硯。每下筆時，輒相顧，共患其意太切而理太周。故理太周則
　　辭繁，意太切則言激。然與足下為文，所長在於此，所病亦在於此。
　　足下來序，果有詞犯文繁之說。今僕所和者猶前病也，待與足下相見
　　日，各引所作，稍刪其煩而晦其義焉，餘具書白。
　　　　和答詩十首　和思歸樂　白居易
山中不棲鳥，夜半聲嚶嚶。似道思歸樂，行人掩泣聽。
皆疑此山路，遷客多南征。憂憤氣不散，結化為精靈。
我謂此山鳥，本不因人生。人心自懷土，想作思歸鳴。
孟嘗平居時，娛耳琴泠泠。雍門一言感，未奏淚[4680]霑纓。
魏武銅雀妓，日與歡樂并。一旦西陵望，欲歌先涕零。
峽猿亦何意，隴水復何情。為入愁人耳，皆為腸斷聲。
請看元侍御，亦宿此郵亭。因聽思歸鳥，神氣獨安寧。
問君何以然，道勝心自平。雖為南遷客，如在長安城。
云得此道來，何慮復何營。窮達有前定，憂喜無交爭。
所以事君日，持憲立大庭。雖有迴天力，撓之終不傾。
況始三十餘，年少有直名。心中志氣大，眼前爵祿輕。
君恩若雨露，君威若雷霆。退不苟免難，進不曲求榮。
在火辨玉性，經霜識松貞。展禽任三黜，靈均長獨醒。
獲戾自東洛，貶官向南荊。再拜辭闕下，長揖別公卿。
荊州又非遠，驛路半月程。漢水照天碧，楚山插雲青。
江陵橘似珠，宜城酒如餳。誰謂譴謫去，未妨遊賞行。
人生百歲內，天地暫寓形。太倉一稊米，大海一浮萍。
身委逍遙篇，心付頭陀經。尚達死生（一作生死）觀，寧為寵辱驚。
中懷苟有主，外物安能縈。任意思歸樂，聲聲啼到明。
[頁]卷,冊....[4681]425,13
第75筆
　　　　和答詩十首　和陽城驛　白居易
商山陽城驛，中有歎者誰。云是元監察，江陵謫去時。
忽見此驛名，良久涕欲垂。何故陽道州，名姓同於斯。
憐君一寸心，寵辱誓不移。疾惡若巷伯，好賢如緇衣。
沈吟不能去，意者欲改為。改為避賢驛，大署於門楣。
荊人愛羊祜，戶曹改為辭。一字不忍道，況兼姓呼之。
因題八百言，言直文甚奇。詩成寄與我，鏘（一作鏗）若金和絲。
上言陽公行，友悌無等夷。骨肉同衾裯，至死不相離。
次言陽公跡，夏邑始棲遲。鄉人化其風，少長皆孝慈。
次言陽公道，終日對酒卮。兄弟笑相顧，醉貌紅怡怡。
次言陽公節，謇謇居諫司。誓心除國蠹，決死犯天威。
終言陽公命，左遷天一涯。道州炎瘴地，身不得生歸。
一一皆實錄，事事無孑遺。凡是為善者，聞之惻然悲。
道州既已矣，往者不可追。何世無其人，來者亦可思。
願以君子文，告彼大樂師。[4681]附於雅歌末，奏之白玉墀。
天子聞此章，教化如法施。直諫從如流，佞臣惡如疵。
宰相聞此章，政柄端正持。進賢不知倦，去邪勿復疑。
憲臣聞此章，不敢懷依違。諫官聞此章，不忍縱詭隨。
然後告史氏，舊史有前規。若作陽公傳，欲令後世知。
不勞敘世家，不用費文辭。但於（一作使）國史上，全錄元稹詩。
[頁]卷,冊....[4682]425,13
第76筆
　　　　和答詩十首　答桐花　白居易
山木多蓊鬱，茲桐獨亭亭。葉重碧雲片，花簇紫霞英。
是時三月天，春暖山雨晴。夜色向月淺，闇香隨風輕。
行者多商賈，居者悉黎氓。無人解賞愛，有客獨屏營。
手攀花枝立，足蹋花影行。生憐不得所，死欲揚其聲。
截為天子琴，刻作古人形。云待我成器，薦之於穆清。
誠是君子心，恐非草木情。胡為愛其華，而反傷其生。
老龜被刳腸，不如無神靈。雄雞自斷尾，不願為犧牲。
況此好顏色，花紫葉青青。宜遂天地性，忍加刀斧刑。
我思五丁力，拔入九重城。當君正殿栽，花葉生光晶。
上對月中桂，下覆階前蓂。汎拂香爐煙，隱映斧藻屏。
為君布綠陰，當暑蔭軒楹。沈沈綠滿地，桃李不敢爭。（以上四句，今本俱脫。）
為君發清韻，風來如叩瓊。泠泠聲滿耳，鄭衛不足聽。
受君封植力，不獨吐芬馨。助君行春令，開花應晴（一作清）明。
受君雨露恩，不獨含芳榮。戒君無戲言，翦葉封弟兄。
受君歲月功，不獨資生成。為君長高枝，鳳皇上頭鳴。
一鳴君萬歲，壽如山不傾。再鳴萬人泰，泰階為之平。
如何有此用，幽滯在巖坰。歲月不爾駐，孤芳坐凋零。
請向桐枝上，為余題姓名。待余有勢力，移爾獻丹庭。
[頁]卷,冊....[4682]425,13
第77筆
　　　　和答詩十首　和大觜烏　白居易
烏者種有二，名同性不同。觜小者慈孝，觜大者貪庸。
觜大命又長，生來十餘冬。物老顏色變，頭毛白茸[4682]茸。
飛來庭樹上，初但驚兒童。老巫生奸計，與烏意潛通。
云此（一作是）非凡鳥，遙見起敬恭。千歲乃一出，喜賀主人翁。
祥瑞來白日，神聖（一作靈）占知風。陰作北斗使，能為人吉凶。
此烏（一作鳥）所止家，家產日夜豐。上以致壽考，下可宜田農。
主人富家子，身老心童蒙。隨巫拜復祝，婦姑亦相從。
殺雞薦其肉，敬若禋六宗。烏喜張大觜，飛接在虛空。
烏既飽羶腥，巫亦饗甘濃。烏巫互相利，不復兩西東。
日日營巢窟，稍稍近房櫳。雖生八九子，誰辨其雌雄。
群雛又成長，眾觜逞（一作騁）殘兇。探巢吞燕卵，入蔟啄蠶蟲。
豈無乘秋隼，羈絆委高墉。但食烏殘肉，無施搏擊功。
亦有能言鸚，翅碧觜距紅。暫曾說烏罪，囚閉在深籠。
青青窗前柳，鬱鬱井上桐。貪烏占棲息，慈烏獨不容。
慈烏爾奚為，來往何憧憧。曉去先晨鼓，暮歸後昏鐘。
辛苦塵土間，飛啄禾黍叢。得食將哺母（一作母哺），飢腸不自充。
主人憎慈烏，命子削彈弓。弦續會稽竹，丸鑄荊山銅。
慈烏求母食，飛下爾庭中。數粒未入口，一丸已中胸。
仰天號一聲，似欲訴蒼穹。反哺日未足，非是惜微躬。
誰能持此冤，一為問化工。胡然大觜烏，竟得天年終。
[頁]卷,冊....[4683]425,13
第78筆
　　　　和答詩十首　答四皓廟　白居易
天下有道見，無道卷懷之。此乃聖人語，吾聞諸仲尼。
嬌嬌四先生，同稟希世資。隨時有顯晦，秉道無磷緇。
秦皇肆暴虐，二世遘亂離。先生相隨去，商嶺采紫芝。
君看秦獄中，戮辱者李斯。劉項爭天下，謀臣竟悅隨。
先生如鸞鶴，去（一作出）入冥冥飛。君看齊鼎中，焦爛者酈其。
子房得沛公，自謂相遇遲。八難掉舌樞，三略役心機。
辛苦十數年，晝夜形神疲。竟雜霸者道，徒稱帝者師。
子房爾則能，此非吾所宜（一作為）。漢高之季年，嬖寵鍾所私。
冢嫡欲發奪，骨肉相憂疑。豈無子房口，口舌無所施。
亦有陳平心，心計將何[4683]為。皤皤（一作皓皓）四先生，高冠危映眉。
從容下南山，顧盼入東闈。前瞻惠太子，左右生羽儀。
卻顧戚夫人，楚舞無光輝。心不畫一計，口不吐一詞。
闇定天下本，遂安劉氏危。子房吾則能，此非爾所知。
先生道既光，太子禮甚卑。安車留不住，功成棄如遺。
如彼旱天雲，一雨百穀滋。澤則在天下，雲復歸希夷。
勿高巢與由，勿尚呂與伊。巢由往不返，伊呂去不歸。
豈如四先生，出處兩逶迤。何必長隱逸，何必長濟時。
由來聖人道，無朕不可窺。卷之不盈握，舒之亙八陲。
先生道甚明，夫子猶或非。願子辨其惑，為予吟此詩。
[頁]卷,冊....[4684]425,13
第79筆
　　　　和答詩十首　和雉媒　白居易
吟君雉媒什，一哂復一歎。和之一何晚，今日乃成篇。
豈唯鳥有之，抑亦人復然。張陳刎頸交，竟以勢不完。
至今不平氣，塞絕泜水源。趙襄骨肉親，亦以利相殘。
至今不善名，高於磨笄山。況此籠中雉，志在飲啄間。
稻粱暫入口，性已隨人遷。身苦亦自忘，同族何足言。
但恨為媒拙，不足以自全。勸君今日後，養鳥養青鸞。
青鸞一失侶，至死守孤單。勸君今日後，結客結任安。
主人賓客去，獨住在門闌。
[頁]卷,冊....[4684]425,13
第80筆
　　　　和答詩十首　和松樹　白居易
亭亭山上松，一一生朝陽。森聳上參天，柯條百尺長。
漠漠塵中槐，兩兩夾康莊。婆娑低覆地，枝幹亦尋常。
八月白露降，槐葉次第黃。歲暮滿山雪，松色鬱青蒼。
彼如君子心，秉操貫冰霜。此如小人面，變態隨炎涼。
共知松勝槐，誠欲栽道傍。糞土種瑤草，瑤草終不芳。
尚可以斧斤，伐之為棟梁。殺身獲其所，為君構明堂。
不然終天年，老死在南岡。不願亞枝葉，低隨槐樹行。
[頁]卷,冊....[4684]425,13
第81筆
　　　　和答詩十首　答箭鏃[4684]　白居易
矢人職司憂，為箭恐不精。精在（一作則）利其鏃，錯磨鋒鏑成。
插以青竹簳，羽之赤雁翎。勿言分寸鐵，為用乃長兵。
聞有狗盜者，晝伏夜潛行。摩弓拭箭鏃，夜射不待明。
一盜既流血，百犬同吠聲。狺狺嗥不已，主人為之驚。
盜心憎主人，主人不知情。反責鏃太利，矢人獲罪名。
寄言控弦者，願君少留聽。何不向西射，西天有狼星。
何不向東射，東海有長鯨。不然學仁貴，三矢平虜庭。
不然學仲連，一發下燕城。胡為射小盜，此用無乃輕。
徒霑一點血，虛污箭頭腥。
[頁]卷,冊....[4685]425,13
第82筆
　　　　和答詩十首　和古社　白居易
廢村多年樹，生在古社隈。為作妖狐窟，心空身未摧。
妖狐變美女，社樹成樓臺。黃昏行人過，見者心裴回。
飢鵰竟不捉，老犬反為媒。歲媚少年客，十去九不迴。
昨夜雲雨合，烈風驅迅雷。風拔樹根出，雷劈社壇開。
飛電化為火，妖狐燒作灰。天明至其所，清曠無氛埃。
舊地葺村落，新田闢荒萊。始知天降火，不必常為災。
勿謂神默默，勿謂天恢恢。勿喜犬不捕，勿誇鵰不猜。
寄言狐媚者，天火有時來。
[頁]卷,冊....[4685]425,13
第83筆
　　　　和答詩十首　和分水嶺　白居易
高嶺峻稜稜，細泉流亹亹。勢分合不得，東西隨所委。
悠悠草蔓底，濺濺石罅裏。分流來幾年，晝夜兩如此。
朝宗遠不及，去海三千里。浸潤小無功，山苗長旱死。
縈紆用無所，奔迫流不已。唯作嗚咽聲，夜入行人耳。
有源殊不竭，無坎終難止。同出而異流，君看何所似。
有似骨肉親，派別從茲始。又似勢利交，波瀾相背起。
所以贈君詩，將君何所比。不比山上泉，比君井中水。
[頁]卷,冊....[4685]425,13
第84筆
　　　　有木詩八首（并序）[4685]　白居易
　　余嘗讀漢書列傳，見佞順媕婀，圖身忘國。如張禹輩者，見惑上蠱下
　　，交亂君親；如江充輩者，見暴狠跋扈，壅君樹黨；如梁冀輩者，見
　　色仁行遠，先德後賊；如王莽輩者，又見外狀恢弘，中無實用者；又
　　見附離權勢，隨之覆亡者，其初皆有動人之才，足以惑眾媚主，莫不
　　合於始而敗於終也。因引風人、騷人之興，賦〈有木〉八章，不獨諷
　　前人，欲（一作亦）儆後代爾。
有木名弱柳，結根近清池。風煙借顏色，雨露助華滋。
峨峨白雪花（一作毛），嫋嫋青絲枝。漸密陰自庇，轉高梢四垂。
截枝扶為杖，軟弱不自持。折條用樊圃，柔脆非其宜。
為樹信可玩，論材何所施。可惜金堤地，栽之徒爾為。

有木名櫻桃，得地早滋茂。葉密獨承日，花繁偏受露。
迎風闇搖動，引鳥潛（一作自）來去。鳥啄子難成，風來枝莫住。
低軟易攀玩，佳人屢迴顧。色求桃李饒，心向松筠妒。
好是映牆花，本非當軒樹。所以姓蕭人，曾為伐櫻賦。

有木秋不凋，青青在江北。謂為洞庭橘，美人自移植。
上受顧盼恩，下勤澆溉力。實成乃是枳，臭苦不堪食。
物有似是者，真偽何由識。美人默無言，對之長歎息。
中含害物意，外矯凌霜色。仍向枝葉間，潛生刺如棘。

有木名杜梨，陰森覆丘壑。心蠹已空朽，根深尚盤薄。
狐媚（一作媚狐）言語巧，鳥妖（一作妖鳥）聲音惡。憑此為巢穴，往來互棲託。
四傍五六本，葉枝（一作枝葉）相交錯。借問因何生，秋風吹子落。
為長社壇下，無人敢芟斫。幾度野火來，風迴燒不著。
[4686]
有木香苒苒，山頭生一。主人不知名，移種近軒闥。
愛其有芳味，因以調麴蘗。前後曾飲者，十人無一活。
豈徒悔封植，兼亦誤采掇。試問識藥人，始知名野葛。
年深已滋蔓，刀斧不可伐。何時猛風來，為我連根（一作枝）拔。

有木名水檉，遠望清童童。根株非勁挺，柯葉多蒙籠。
彩翠色如柏，鱗皴皮似松。為同松柏類，得列嘉樹中。
枝弱不勝雪，勢高常懼風。雪壓低還舉，風吹西復東。
柔芳甚楊柳，早落先梧桐。惟有一堪賞，中心無蠹蟲。

有木名凌霄，擢秀非孤標。偶依一株樹，遂抽百尺條。
託根附樹身，開花寄樹梢。自謂得其勢，無因有動搖。
一旦樹摧倒，獨立暫飄颻。疾風從東起，吹折不終朝。
朝為拂雲花，暮為委地樵。寄言立身者，勿學柔弱苗。

有木名丹桂，四時香馥馥。花團夜雪明，葉翦春雲綠。
風影清似水，霜枝冷如玉。獨占小山幽，不容凡鳥宿。
匠人愛芳直，裁截為廈屋。幹細力未成，用之君自速。
重任雖大過，直心終不曲。縱非梁棟材，猶勝尋常木。

[頁]卷,冊....[4687]425,13
第85筆
　　　　歎魯二首　白居易
季桓心豈忠，其富過周公。陽貨道豈正，其權執國命。
由來富與權，不繫才與賢。所託得其地，雖愚亦獲安。
彘肥因糞壤，鼠穩依社壇。蟲獸尚如是（一作此），豈謂無因緣。

展禽胡為者，直道竟三黜。顏子何如人，屢空聊過日。
皆懷王佐道，不踐陪臣秩。自古無奈何，命為時所[4687]屈。
有如草木分，天各與其一。荔枝非名花，牡丹無甘實。

[頁]卷,冊....[4688]425,13
第86筆
　　　　反鮑明遠白頭吟　白居易
炎炎者烈火，營營者小蠅。火不熱貞玉，蠅不點清冰。
此苟無所受，彼莫能相仍。乃知物性中，各有能不能。
古稱怨恨（一作報）死，則人有所懲。懲淫或應可，在道未為弘。
譬如蜩鷃徒，啾啾啅龍鵬。宜當委之去，寥廓高飛騰。
豈能泥塵下，區區酬怨憎。胡為坐自苦，吞悲仍撫膺。
[頁]卷,冊....[4688]425,13
第87筆
　　　　青冢　白居易
上有飢鷹號，下有枯蓬走。茫茫邊雪裏，一掬沙培塿。
傳是昭君墓，埋閉蛾眉久。凝脂化為泥，鉛黛復何有。
唯有陰怨氣，時生墳左右。鬱鬱如苦霧，不隨骨銷朽。
婦人無他才，榮枯繫妍否。何乃明妃命，獨懸畫工手。
丹青一詿誤，白黑相紛糾。遂使君眼中，西施作嫫母。
同儕傾寵幸，異類為配偶。禍福安可知，美顏不如醜。
何言一時事，可戒千年後。特報後來姝，不須倚眉首。
無辭插荊釵，嫁作貧家婦。不見青冢上，行人為澆酒。
[頁]卷,冊....[4688]425,13
第88筆
　　　　雜感　白居易
君子防悔尤，賢人戒行藏。嫌疑遠瓜李，言動慎毫芒。
立教固如此，撫事有非常。為君持所感，仰面問蒼蒼。
犬齧桃樹根，李樹反見傷。老龜烹不爛，延禍及枯桑。
城門自焚爇，池魚罹其殃。陽貨肆兇暴，仲尼畏於匡。
魯酒薄如水，邯鄲開戰場。伯禽鞭見血，過失由成王。
都尉身降虜，宮刑加子長。呂安兄不道，都市殺嵇康。
斯人死已久，其事甚昭彰。是非不由己，禍患安可防。
使我千載後，涕泗滿衣裳。
[頁]卷,冊....[4688]425,13
第89筆
　　　　新樂府（并序，元和四年為左拾遺時作。）　白居易
　　序曰：凡九千二百五十二言，斷為五十篇。篇無定句，句無定字。繫
　　於意，不繫於文。首句標其目，卒章顯其志，詩三百之義也。其辭質
　　而徑，欲見之者易喻也；其言直而切，欲聞之者深誡也；其事覈而實
　　，使采之者傳信也；其體順而肆，可以播於樂章歌曲也。總而言之，
　　為君、為臣、為民、為物、為事而作，不為文而作也。
　　　　新樂府　七德舞　美撥亂，陳王業也。　白居易
　　武德中，天子始作秦王破陳樂，以歌太宗之功業。貞觀初，太宗重制
　　破陳樂舞圖，詔魏徵、虞世南等為之歌詞，名七德舞。自龍朔已後，
　　詔郊廟享宴，皆先奏之。
七德舞，七德歌。傳自武德至元和，元和小臣白居易。
觀舞聽歌知樂意，樂終稽首陳其事。太宗十八舉義兵，白旄黃鉞定兩京。
擒充戮竇四海清，二十有四功（一作王）業成。二十有九即帝位，三十有五致太平。
功成理定何神速，速在推心置人腹。亡卒遺骸散帛收，（貞觀初，詔收天下陣死骸骨，致祭而瘞埋之，尋又散帛以求之也。）飢人賣子分金贖。（貞觀二年大饑，人有鬻男女者，詔出御府金帛盡贖之，還其父母。）
魏徵夢見子夜泣，（魏徵疾亟，太宗夢與徵別。既寤，流涕，是夕徵卒，故御親制碑云：昔殷宗得良弼於夢中，今朕失賢臣於覺後。）張謹哀聞辰日哭。（張公謹卒，太宗為之舉哀，有司奏：[4689]日在辰，陰陽所忌，不可哭。上曰：君臣義重，父子之情也。情發於中，安知辰日，遂哭之慟。）怨女三千放出宮，（太宗嘗謂侍臣曰：婦人幽閉深宮，情實可愍。今將出之，任求伉儷。於是令左丞戴胄、給事中杜正倫於掖庭宮西門揀出數千人，盡放歸。）死囚四百來歸獄。（貞觀六年，親錄囚徒死罪者三百九十放出歸家，令明年秋來就刑。應期畢至，詔悉原之。）
翦鬚燒藥賜功臣，李勣嗚咽思殺身。（李勣嘗疾，醫云：得龍鬚燒灰，方可療之。太宗自翦鬚燒灰賜之，服訖而愈，勣叩頭泣涕而謝。）含血吮創撫戰士，思摩奮呼（一作身）乞效死，（李思摩嘗中矢，太宗親為吮血。）
則知不獨善戰善乘時，（一本無則知二字。）以心感人人心歸。爾來一百九十載，天下至今歌舞之。
歌七德，舞七德。聖人有作（一作祚）垂無極，豈徒耀神武，
豈徒誇聖文。太宗意在陳王業，王業艱難示子孫。
[頁]卷,冊....[4690]426,13
第90筆
　　　　新樂府　法曲（一本此下有歌字）　美列聖，正華聲也。　白居易
法曲法曲歌大定，積德重熙有餘慶，永徽之人舞而詠。（永徽之時，有貞觀遺風，故高宗制一戎大定樂曲。）法曲法曲舞霓裳，
政和世理音洋洋，開元之人樂且康。（霓裳羽衣曲起於開元，盛於天寶也。）法曲法曲歌堂堂，堂堂之慶垂無疆。
中宗肅宗復鴻業，唐祚中興萬萬葉。（永隆元年，太常李嗣貞善審音律，能知興衰。云，近者樂府有堂堂之曲，再言者，唐祚再興之兆。）法曲法曲合夷歌，夷聲邪亂華聲和。
以亂干和天寶末，明年胡塵犯宮闕，（法曲雖似失雅音，蓋諸夏之聲也，故歷朝行焉。明皇雖雅好度曲，然未嘗使蕃漢雜奏。天寶十三載，始詔諸道調法曲，與胡部新聲合作，識者深異之。明年冬，安祿山反。）乃知法曲本華風。苟能審音與政通，
一從胡曲相參錯。不辨興衰與哀樂，願求牙曠正華音，不令夷夏相交侵。
[頁]卷,冊....[4690]426,13
第91筆
　　　　新樂府　二王後　明祖宗之意也[4690]　白居易
二王後，彼何人。介公酅公為國賓，周武隋文之子孫。
古人有言天下者，非是一人之天下。周亡天下傳於隋，隋人失之唐得之。
唐興十葉歲二百，介公酅公世為客。明堂太廟朝享時，引居賓位備威儀。
備威儀，助郊祭。高祖太宗之遺制，不獨興滅國，
不獨繼絕世。欲令嗣位守文君，亡國之孫取為戒。
[頁]卷,冊....[4691]426,13
第92筆
　　　　新樂府　海漫漫　戒求仙也　白居易
海漫漫，直下無底傍無邊。雲濤煙浪最深處，人傳中有三神山。
山上多生不死藥，服之羽化為天仙。秦皇漢武信此語，方士年年采藥去。
蓬萊今古但聞名，煙水茫茫無覓處。海漫漫，風浩浩。
眼穿不見蓬萊島，不見蓬萊不敢歸。童男丱女舟中老，徐福文成多誑誕。
上元太一虛祈禱，君看驪山頂上茂陵頭。畢竟悲風吹蔓草，何況玄元聖祖五千言。
不言藥，不言仙，不言白日升青天。
[頁]卷,冊....[4691]426,13
第93筆
　　　　新樂府　立部伎　刺雅樂之替也　白居易
　　太常選坐部伎，無性識者退入立部伎。又選立部伎，絕無性識者退入
　　雅樂部，則雅樂可知矣。
立部伎，鼓笛諠。舞雙劍，跳七丸。
嫋巨索，掉長竿。太常部伎有等級，堂上者坐堂下立。
堂上坐部笙歌清，堂下立部鼓笛鳴。笙歌一聲（一作曲）眾側耳，鼓笛萬曲無人聽。
立部賤，坐部貴。坐部退為立部伎，擊鼓吹笙和雜戲。
立部又退何所任，始就樂懸操雅音。雅音替壞一至此，長令爾輩調宮徵。
圓丘后土郊祀時，言將此樂感神祇。欲望鳳來百獸舞，何異北轅將適楚。
工師愚賤安足云，太常三卿爾何人。
[頁]卷,冊....[4691]426,13
第94筆
　　　　新樂府　華原磬　刺樂工非其人也　白居易
　　天寶中，始廢泗濱磬，用華原石代之。詢諸磬人，則曰：故老云，泗
　　濱磬下，調之不能和，得華原石考之乃和，由是不改。
華原磬，華原磬，古人不聽今人聽。泗濱石，
泗濱石，今人不擊古人擊。今人古人何不同，用之舍之由樂工。
樂工雖在耳如壁，不分清濁即為聾。梨園弟子調律呂，知有新聲不如古。
古稱浮磬出泗濱，立辨致死聲感人。宮懸一聽華原石，君心遂忘封疆臣。
果然胡寇從燕起，武臣少肯封疆死。始知樂與時政通，豈聽鏗鏘而已矣。
磬襄入海去不歸，長安市兒為樂師。華原磬與泗濱石，清濁兩聲（一作音）誰得知。
[頁]卷,冊....[4692]426,13
第95筆
　　　　新樂府　上陽白髮人（一無白髮字）　愍怨曠也　白居易
　　天寶五載已後，楊貴妃專寵，後宮人無復進幸矣。六宮有美色者，輒
　　置別所，上陽是其一也。貞元中，尚存焉。
上陽人，紅顏闇老白髮新。綠衣監使守宮門，一閉上陽多少春。
玄宗末歲初選入，入時十六今六十。同時采擇百餘人，零落年深殘此身。
憶昔吞悲別親族，扶入車中不教哭。皆云入內便承恩，臉似芙蓉胸似玉。
未容君王得見面，已被楊妃遙側目。妒令潛配上陽宮，一生遂向空房宿。
宿空房（一作床），秋夜長，夜長無寐天不明。耿耿殘燈背壁（一作照背）影，
蕭蕭暗雨打窗聲。春日遲，日遲獨坐天難暮，宮鶯百囀愁厭聞。
梁燕雙棲老休妒，鶯歸燕去長悄然。春往秋來不記年，唯向深宮望明月。
東西四五百迴圓，今日宮中年最老，大家遙賜尚書號。小頭鞋履窄衣裳，
青黛點眉眉細長，外人不見見應笑，天寶末年時世妝。上陽人，苦最多。
少亦苦，老亦苦，少苦老苦兩如何。君不見昔時呂向（一作尚）美人賦，（天寶末，有密采豔色者，當時號花鳥使。呂向獻美人賦以諷之。）
又不見今日上陽（一本此下有宮人字）白髮歌。
[頁]卷,冊....[4692]426,13
第96筆
　　　　新樂府　胡旋女　戒近習也（天寶末，康居國獻之。）　白居易
胡旋女，胡旋女，心應弦，手應鼓。
弦鼓一聲雙（一作兩）袖舉，迴雪飄颻轉蓬舞。左旋右轉不知疲，千匝萬周[4892]無已時。
人間物類無可比，奔車輪緩旋風遲。曲終再拜謝天子，天子為之微啟齒。
胡旋女，出康居，徒勞東來萬里餘。中原自有胡旋者，
鬥妙爭能爾不如。天寶季年時欲變，臣妾人人學圜轉。中有太真外祿山，
二人最道能胡旋。梨花園中冊作妃，金雞障下養為兒。祿山胡旋迷君眼，
兵過黃河疑未反。貴妃胡旋惑君心，死棄馬嵬念更深。從茲地軸天維轉，
五十年來制不禁。胡旋女，莫空舞，數唱此歌悟明主。
[頁]卷,冊....[4693]426,13
第97筆
　　　　新樂府　新豐折臂翁（一無新豐字）　戒邊功也　白居易
新豐老翁八十八，頭鬢眉鬚皆似雪。玄孫扶向店前行，左（一作右）臂憑肩右（一作左）臂折。
問翁臂折來幾年，兼問致折何因緣。翁云貫屬新豐縣，生逢聖代無征戰。
慣聽梨園歌管聲，（一作唯聽驪宮歌吹聲。）不識旗槍與弓箭。無何天寶大徵兵，戶有三丁點一丁。
點得（一作里胥）驅將（一作向）何處去，五月萬里雲南行。聞（一作傳）道雲南有滬水，椒花落時瘴煙起。
大軍徒涉水如湯，未過（一作戰）十人二三死。村南村北哭聲哀（一作悲），兒別爺娘夫別妻。
皆云前後征蠻者，千萬人行無一迴。是時翁年二十四，兵部牒中有名字。
夜深不敢使人知，偷將（一作自把）大石搥折臂。張弓簸旗俱不堪，從茲始免征雲南。
骨碎筋傷非不苦，且圖揀退歸鄉土。此臂折來（一作臂折）六十年，一肢雖廢一身全。
至今風雨陰寒夜，直到天明痛不眠。痛不眠，終不悔。
且喜老身今獨在，不然當時滬水頭，身死魂孤骨不收，應作雲南望鄉鬼，
萬人冢上哭呦呦。（雲南有萬人冢，即鮮于仲通、李密曾覆軍之所也。）老人言，君聽取。君（一作何）不聞開元宰相宋開府，
不賞邊功防黷武，（開元初，突厥數寇邊，時天武軍牙將郝靈筌出使，因引特勒迴鶻部落，斬突厥默啜，獻首於闕下，自謂有不世之功。時宋璟為相，以天子年少好武，恐徼功者生心，痛抑其〔賞〕（黨）。逾年，始授郎將，靈筌遂慟哭嘔血而死也。）又不聞天寶宰相楊國忠，欲求恩幸立邊功，邊功未立生人怨。
請[4693]問新豐折臂翁，（天寶末，楊國忠為相。重搆閣羅鳳之役，募人討之，前後發二十餘萬眾，去無返者。又捉人連枷赴役，天下怨哭，人不聊生，故祿山得乘人心而盜天下。元和初，折臂翁猶存，因備歌之。）
[頁]卷,冊....[4694]426,13
第98筆
　　　　新樂府　太行路　借夫婦以諷君臣之不終也　白居易
太行之路能摧車，若比人（一作君）心是坦途。巫峽之水能覆舟，若比人（一作君）心是安流。
人（一作君）心好惡苦不常，好生毛羽惡生（一作成）瘡。與君結髮未五載，豈期牛女為參商。
古稱色衰相棄背，當時美人猶怨悔。何況如今鸞鏡中，妾顏未改君心改。
為君熏衣裳，君聞蘭麝不馨香。為君盛（一作事）容飾，君看金（一作珠）翠無顏色。
行路難，難重陳，人生莫作婦人身，百年苦樂由他人。
行路難，難於山，險於水，不獨人間（一作家）夫與妻。
近代君臣亦如此，君不見左納言，右納史，朝承恩，
暮賜死。行路難，不在水，不在山，
只在人情（一作心）反覆間。
[頁]卷,冊....[4694]426,13
第99筆
　　　　新樂府　司天臺　引古以儆今也　白居易
司天臺，仰觀俯察天人際。羲和死來職事廢，官不求賢空取藝。
昔聞西漢元成間，上陵下替謫見天。北辰微闇少光色，四星煌煌如火赤。
耀芒動角射三台，上台（一作半見）半滅中台坼。是時非無太史官，眼見心知不敢言。
明朝趨入明光殿，唯奏慶雲壽星見。天文時變兩如斯，九重天子不得知。
不得知，安用臺高百尺為。
[頁]卷,冊....[4694]426,13
第100筆
　　　　新樂府　捕蝗　刺長吏也　白居易
捕蝗捕蝗誰家子，天熱日長飢欲死。興元兵後（一作久，一作革）傷陰陽，和氣蠱蠹化為蝗。
始自兩河及三輔，[4694]薦食如蠶飛似雨。雨飛蠶食千里間，不見青苗空赤土。
河南長吏言憂農，課人晝夜捕蝗蟲。是時粟斗錢三百，蝗蟲之價與粟同。
捕蝗捕蝗竟何利，徒使飢人重勞費。一蟲雖死百蟲來，豈將人力定（一作競）天災。
我聞古之良吏有善政，以政驅蝗蝗出境。又聞貞觀之初道欲昌，文皇仰天吞一蝗。
一人有慶兆民賴，是歲雖蝗不為害。（貞觀二年太宗吞蝗蟲事，見貞觀實錄。）
[頁]卷,冊....[4695]426,13
第101筆
　　　　新樂府　昆明春（一本此下有水滿字）　思王澤之廣被也（貞元中始漲泛）　白居易
昆明春，昆明春。春池岸古春流新，影浸南山青滉瀁。
波沈西日紅奫淪，往年因旱池枯竭（一作靈池竭）。龜尾曳塗魚喣沫，詔開八（一作分）水注恩波。
千介萬鱗同日活，今來淨綠水照天。游魚鱍鱍蓮田田，洲香杜若抽心短。
沙暖鴛鴦鋪翅眠，動植飛沈皆遂性（一作性遂）。皇澤如春無不被，漁者仍豐網罟資。
貧人久（一作又）獲菰蒲利，詔以昆明近帝城。官家不得收其征，菰蒲無租魚無稅，
近水之人感君惠。感君惠，獨何人，吾聞率土皆王民。
遠民何疏近何親，願推此惠及天下。無遠無近同（一作皆）欣欣，吳興山中罷榷茗。
鄱陽坑裏休封（一作稅）銀，天涯地角無禁利，熙熙同似昆明春。
[頁]卷,冊....[4695]426,13
第102筆
　　　　新樂府　城鹽州　美聖謨而誚邊將也（貞元壬申歲，特詔城之。）　白居易
城鹽州，城鹽州，城在五原原上頭。蕃東節度缽闡布，
忽見新城當要路，金鳥飛傳贊普聞。建牙傳箭集群臣，君臣赬面有憂色，
皆言勿謂唐無人。自築鹽州十餘載，左衽氈裘不犯塞，晝牧牛羊夜捉生。
長去新城百里外，諸邊急警勞戍人，唯此一道無煙塵。靈夏潛安誰復辨，
秦原闇通何處見。鄜州驛路好馬來，長安藥肆黃蓍賤。城鹽州，
鹽州未城天子憂。德宗按圖自定計，非關將略與廟謀。吾聞高宗中宗世，
北虜猖狂[4695]最難制。韓公創築受降城，三城鼎峙屯漢兵。東西亙絕數千里，
耳冷不聞胡馬聲。如今邊將非無策，心笑韓公築城壁。相看養寇為身謀，
各握強兵固恩澤。願分今日邊將恩，褒贈韓公封子孫。誰能將此鹽州曲，
翻作歌詞聞至尊。
[頁]卷,冊....[4696]426,13
第103筆
　　　　新樂府　道州民　美（一有賢字）臣遇明主也　白居易
道州民，多侏儒。長者不過三尺餘，市作矮奴年進送，
號為道州任土貢。任土貢，寧若斯，不聞使人生別離，
老翁哭孫母哭兒。一自陽城來守郡，不進矮奴頻詔問。城云臣按六典書，
任土貢有不貢無。道州水土所生者，只有矮民無矮奴。吾君感悟璽書下，
歲貢矮奴宜悉罷。道州民，老者幼者何欣欣。父兄子弟始相保，
從此得作良人身。道州民，民到于今受其賜。欲說使君先下淚，
仍恐兒孫忘使君，生男多以陽為字。
[頁]卷,冊....[4696]426,13
第104筆
　　　　新樂府　馴犀　感為政之難終也（貞元丙子歲，南海進馴犀，詔納苑中。至十三年冬大寒，馴犀死矣。）　白居易
馴犀馴犀通天犀，軀貌駭人角駭雞。海蠻聞有明天子，驅犀乘傳來萬里。
一朝得謁大明宮，歡呼拜舞自論功。五年馴養始堪獻，六譯語言方得通。
上嘉人獸俱來遠，蠻館四方犀入苑。秣以瑤芻鎖以金，故鄉迢遞君門深。
海鳥不知鐘鼓樂，池魚空結江湖心。馴犀生處南方熱，秋無白露冬無雪。
一入上林三四年，又逢今歲苦寒月。飲冰臥霰苦踡跼，角骨凍傷鱗甲蹜。
馴犀死，蠻兒（一作童）啼。向闕再拜顏色低，奏乞生歸本國去，
恐身凍死似馴犀。君不見建中初，馴象生還放（一作故）林邑。（建中元年，詔盡出苑中馴象，放歸南方也。）君不見貞元年末，
馴犀凍死蠻兒泣。所嗟建中異貞元，象生犀死何足言。
[頁]卷,冊....[4696]426,13
第105筆
　　　　新樂府　五弦彈　惡鄭之奪雅也　白居易
五弦彈，五弦彈，聽者傾耳心寥寥。趙璧知君入骨愛，
五弦一一為君調。第一第二弦索索，秋風拂松疏韻落。第三第四弦泠泠，
夜鶴憶子籠中鳴。第五弦聲最掩抑，隴水凍咽流不得。五弦並奏君試聽，
淒淒切切復錚錚。鐵擊珊瑚一兩曲，冰瀉玉盤千萬聲。鐵聲殺，
冰聲寒。殺聲入耳膚血憯，寒氣中人肌骨酸。曲終聲盡欲半日，
四坐相對愁無言。座中有一遠方士，唧唧咨咨聲不已。自嘆今朝初得聞，
始知孤負平生耳。唯憂趙璧白髮生，老死人間無此聲。遠方士，
爾（一作耳）聽五弦信為美，吾聞正始之音不如是。正始之音其若何，朱弦疏越清廟歌。
一彈一唱再三歎，曲澹節稀聲不多。融融曳曳召元氣，聽之不覺心平和。
人情重今多賤古，古琴（一作瑟）有弦人不撫。更（一作自）從趙璧藝成來，二十五弦不如五。
[頁]卷,冊....[4697]426,13
第106筆
　　　　新樂府　蠻子朝　刺將驕而相備位也　白居易
蠻子朝，泛皮船兮渡繩橋。來自巂州道路遙，入界先經蜀川（一作道）過，
蜀將收功先表賀。臣聞雲南六詔蠻，東連牂牁西連（一作接）蕃。六詔星居初瑣碎，
合為一詔漸強大。開元皇帝雖聖神，唯蠻倔強不來賓。鮮于仲通六萬卒，
征蠻一陣全軍沒。至今西洱河岸邊，箭孔刀痕滿枯骨。（天寶十三載，鮮于仲通統兵六萬，討雲南王閤羅鳳於西洱河，全軍覆沒也。）誰知今日慕華風，
不勞一人蠻自通。誠由陛下休明德，亦賴微臣誘諭功。德宗省（一作看）表知如此，
笑令中使迎蠻子。蠻子導從者誰何，摩挲俗羽雙隈伽。清平官持赤藤杖，
大將軍擊金呿嗟。異牟尋男尋閤勸，特敕召封延英殿。上心貴在懷遠蠻，
引臨玉座近天顏。冕旒不垂親勞，賜衣賜食移時對。移時對，
不可得，大臣相看有羨色。可憐宰相拖紫佩金章，朝日唯聞對一刻。
[頁]卷,冊....[4697]426,13
第107筆
　　　　新樂府　驃國樂　欲王化之先邇後遠也（貞元十七年來獻之）　白居易
驃國樂，驃國樂，出自大海西南角。雍羌之子舒難陀，
來獻南音奉（一作舉）正朔。德宗立仗御紫庭，黈纊不塞為爾聽。玉螺一吹椎髻聳，
銅鼓一（一作千）擊文身踊。珠纓炫轉星宿搖，花鬘斗藪龍蛇動。曲終王子啟聖人，
臣父願為唐外臣。左右歡呼何翕習，至尊德廣之所及。須臾百辟詣閤門，
俯伏拜表賀至尊。伏見驃人獻新樂，請書國史傳子孫。時有擊壤老農父，
暗測君心閒獨語。聞君政化甚聖明，欲感人心致太平。感人在近不在遠，
太平由實非由聲。觀身理國國可濟，君如心兮民如體。體生疾苦心憯悽，
民得和平君愷悌。貞元之民若未安，驃樂雖聞君不歡。貞元之民苟無病，
驃樂不來君亦聖。驃樂驃樂徒喧喧，不如聞此芻蕘言。
[頁]卷,冊....[4698]426,13
第108筆
　　　　新樂府　縛戎人　達窮民之情也　白居易
縛戎人，縛戎人，耳（一作口）穿面破驅入秦。天子矜憐不忍殺，
詔徙東南吳與越。黃衣小使錄姓名，領出長安乘遞行。身被金創面多瘠，
扶病徒行日一驛。朝餐飢渴費杯盤，夜臥腥臊污床席。忽逢江水憶交河，
垂手齊聲（一作唱）嗚咽歌。其中一虜語諸虜，爾苦非多我苦多。同伴行人因借問，
欲說喉中氣憤憤。自云鄉管（一作貫）本涼原，大曆年中沒落蕃。一落蕃中四十載，
遣（一作身）著皮裘繫毛帶。唯許正朝（一作朔）服漢儀，斂衣整巾潛（一作雙）淚垂。誓心密定歸鄉計，
不使蕃中妻子知。（有李如暹者，蓬子將軍之子也，嘗沒蕃中。自云：蕃法，唯正歲一日，許唐人之沒蕃者服唐衣冠。由是悲不自勝，遂密定歸計也。）暗思幸有殘筋力（一作骨），更恐年衰歸不得。蕃候嚴兵鳥不飛，
脫身冒死奔逃歸。晝伏宵行經大漠，雲陰月黑風沙惡。驚藏青冢寒草疏，
偷渡黃河夜冰薄。忽聞漢軍[4698]鼙鼓聲，路傍走出再拜迎。游騎不聽能漢語，
將軍遂縛作蕃生。配向東（一作江）南卑溼地，定（一作豈）無存卹空防備。念此吞聲仰訴天，
若為辛苦度殘年。涼原鄉井不得見，胡地妻兒虛棄捐。沒蕃被囚思漢土，
歸漢被劫為蕃虜。早知如此悔歸來，兩地寧如一處苦。縛戎人，
戎人之中我苦辛。自古此冤應未有，漢心漢語吐蕃身。
[頁]卷,冊....[4699]426,13
第109筆
　　　　新樂府　驪宮高　美天子重惜人之財力也　白居易
高高驪山上有宮，朱樓紫殿三四重。遲遲兮春日，玉甃暖兮溫泉溢。
嫋嫋兮秋風，山蟬鳴兮宮樹紅。翠華不來歲月久，牆有衣兮瓦有松。
吾君在位已五載，何不一幸乎（一作於）其中。西去都門（一作城）幾多地，吾君不遊（一作來）有深（一作深有）意。
一人出兮不容易，六宮從兮百司備。八十一車千萬騎，朝有宴飫暮有賜。
中人之產數百家，未足充君一日費。吾君修己人不知，不自逸兮不自嬉。
吾君愛人人不識，不傷財兮不傷（一作奪）力。驪宮高兮高入雲，君之來兮為一身，
君之不來兮為（一本此下有千字）萬人（一作民）。
[頁]卷,冊....[4700]427,13
第110筆
　　　　新樂府　百鍊鏡　辨皇王鑒也　白居易
百鍊鏡（一本疊此三字），鎔範非常規。日辰處所（一作置處）靈且祇（一作奇），江心波上舟中鑄。
五月五日日午時，瓊粉金膏磨瑩已，化為一片秋潭水。鏡成將獻蓬萊宮，
揚州長吏（一作史）手自封，（一作鈿函金匣鎖幾重。）人間臣妾不合照（一作用）。背有九五飛天龍，人人呼為天子鏡。
我有一言聞太宗，太宗常以人為鏡，鑒古鑒今不鑒容。四海安危居掌內，
百王治亂懸心中。乃知天子別有鏡，不是揚州百鍊銅。
[頁]卷,冊....[4700]427,13
第111筆
　　　　新樂府　青石　激忠烈也[4700]　白居易
青石出自藍田山，兼車運載來長安。工人磨琢欲何用，石不能言我代言。
不願作人家墓前神道碣，墳土未乾名已滅。不願作官家道旁德政碑，不鐫實錄鐫虛辭。
願為顏氏段氏（一作段氏顏氏）碑，雕鏤太尉與太師。刻此（一作用）兩片堅貞質，狀彼二人忠烈姿。
義心如石屹不轉，死節如石（一作名流）確不移。如觀奮擊朱泚日，似見叱訶希烈時。
各於其上題名諡（一作字），一置高山一沈水。陵谷雖遷碑（一作碣）獨（一作猶）存，骨化為塵名不死。
長使不忠不烈臣，觀碑改節慕為人。慕為人，勸事君。
[頁]卷,冊....[4701]427,13
第112筆
　　　　新樂府　兩朱閣　刺佛寺寖多也　白居易
兩朱閣，南北相對起。借問何人家，貞元雙帝子。
帝子吹簫雙得仙，五雲飄颻飛（一作迎）上天。第宅亭臺不將去，化為佛寺在人間。
妝閤伎樓何寂靜，柳似舞腰池似鏡。花落黃昏悄悄時，不聞歌（一作鼓）吹聞鐘磬。
寺門敕牓金字書，尼院佛庭寬有餘。青苔明月多閒地，比屋疲（一作齊）人無處居。
憶昨平陽宅初置，吞并平人幾家地。仙去雙雙作梵宮，漸恐人間（一作家）盡為寺。
[頁]卷,冊....[4701]427,13
第113筆
　　　　新樂府　西涼伎　刺封疆之臣也　白居易
西涼伎，（一本下疊西涼伎三字。）假面胡人假獅子。刻木為頭絲作尾，金鍍眼睛銀帖齒。
奮迅毛衣擺雙耳，如從流沙來萬里。紫髯深目兩（一作羌）胡兒，鼓舞跳粱前致辭。
應似（一作道是）涼州未陷日，安西都護進來時。須臾云得新消息，安西路絕歸不得。
泣向獅子涕雙垂，涼州陷沒知不知。獅子回頭向西望，哀吼一聲觀者悲。
貞元邊將愛此曲，醉坐笑看看不足。娛（一作享）賓犒士宴監（一作三）軍，獅子胡兒長在目。
有一征夫年七十，見弄涼州低面泣。泣罷斂手白將軍，主憂臣辱昔所聞。
自從天寶兵戈起，犬戎日夜吞西鄙。涼州陷來四十[4701]年，河隴侵將七（一作九）千里。
平時安西萬里疆，今日邊防在鳳翔。（平時，開遠門外立堠云，去安西九千九百里，以示戍人不為萬里行，其實就盈數也。今蕃漢使往來，悉在隴州交易也。）緣邊空屯十萬卒，飽食溫（一作厚）衣閒過日。
遺民腸斷在涼州，將卒相看無意收。天子每（一作長）思長痛惜，將軍欲說合慚羞。
奈何仍看西涼（一作涼州）伎，取笑資歡無所愧。縱無智力未能收，忍取西涼弄為戲。
[頁]卷,冊....[4702]427,13
第114筆
　　　　新樂府　八駿圖　戒奇物懲佚遊也　白居易
穆王八駿天馬駒，後人愛之寫為圖。背如龍兮頸如象（一作鳥），骨聳筋高脂（一作肌）肉壯（一作少）。
日行萬里疾（一作速）如飛，穆王獨乘何所之。四荒八極蹋欲遍，三十二蹄無歇時。
屬車軸折趁不及，黃屋草生棄若遺。瑤池西赴王母宴，七廟經年不親薦。
璧臺南與盛姬遊，明堂不復朝諸侯。白雲黃竹歌聲動，一人荒樂萬人愁。
周從后稷至文武，積德累功世勤苦。豈知纔及四（一作五）代孫，心輕王業如灰土。
由來尤物不在大，能蕩君心則為害。文帝卻之不肯乘，千里馬去漢道興。
穆王得之不為戒，八駿駒（一作千里馬）來周室壞。至今此物尚（一作世）稱珍，不知房星之精下為怪。
八駿圖，君莫愛。
[頁]卷,冊....[4702]427,13
第115筆
　　　　新樂府　澗底松　念寒也　白居易
有（一作青）松百尺大十圍，生在澗底寒且卑。澗深山險人絕路，老死不逢工度之。
天子明堂欠梁木（一作棟），此（一作彼）求彼（一作此）有（一作棄）兩不知。誰喻蒼蒼造物意，但與之材不與地。
金張世祿原憲貧（一作黃憲賢），牛衣寒賤貂蟬貴。貂蟬與牛衣，高下雖有殊。
高者未必賢，下者未必愚。君不見沈沈海底生珊瑚，歷歷天上種白榆。
[頁]卷,冊....[4702]427,13
第116筆
　　　　新樂府　牡丹芳　美天子憂農也　白居易
牡丹芳，牡丹芳，黃金蕊綻紅玉房。千片赤英霞爛爛，
百枝絳點（一作燄）燈煌煌。照地初開錦繡段，當風不結蘭麝囊（一作裳）。仙人琪樹白無色，
王母桃花小不香。宿（一作曉）露輕盈泛紫豔，朝陽照耀生紅光。紅紫二色間深淺，
向背萬態隨低昂。映葉多情隱羞面，臥叢無力含醉妝。低嬌笑容疑掩口，
凝思怨人如斷腸。穠姿貴彩信奇絕，雜卉亂花無比方。石竹金錢何細碎，
芙蓉芍藥苦尋常。遂使王公與卿士，遊花冠蓋日相望。庳車軟輿貴公主（一作子），
香衫細馬豪家郎。衛公宅靜閉東院，西明寺深開北廊。戲蝶雙舞看人（一作花）久，
殘鶯一聲春（一作嬌）日長。共愁日照芳難駐，仍張帷（一作羅）幕垂陰涼。花開花落二十日，
一城之人皆若狂。三代以還文勝質，人心重華不重實。重華直至牡丹芳，
其來有漸非今日。元和天子憂農桑，卹下動天天降祥。去歲嘉禾生九穗，
田中寂寞無人至。今年瑞麥分兩岐，君心獨喜無人知。無人知，
可歎息。我願暫求造化力，減卻牡丹妖豔色。少迴卿士愛（一作士女看）花心，
同似（一作助）吾君憂（一作愛）稼穡。
[頁]卷,冊....[4703]427,13
第117筆
　　　　新樂府　紅線毯　憂蠶桑之費也　白居易
紅線毯，擇繭繰絲清水煮。揀（一作練）絲練線紅藍染，染為紅線紅於藍（一作花）。
織作披香殿上毯，披香殿廣十丈餘。紅線織成可殿鋪，綵絲茸茸香拂拂。
線軟花虛不勝物，美人蹋上歌舞來。羅襪繡鞋隨步沒，太原毯澀毳縷硬。
蜀都褥薄錦花冷，不如此毯溫且柔。年年十月來宣州，宣城太守加樣織。
自謂為臣能竭力，百夫同擔進宮中。線厚絲多卷不得，宣城太守知不知。
一丈毯（一本此下有用字），千兩絲。地不知寒人要暖，少奪人衣作地衣。（貞元中，宣州進開樣加絲毯。）
[頁]卷,冊....[4703]427,13
第118筆
　　　　新樂府　杜陵叟　傷農夫之困也　白居易
杜陵叟，杜陵居，歲種薄田一頃餘。三月無雨旱風起，
麥苗不秀多黃死。九月降霜秋早寒，禾穗未熟皆青乾。長吏明知不申破，
急斂暴徵求考課。典桑賣地納官租，明年衣食將何如。剝我身上帛，
奪我口中粟。虐人害物即豺狼，何必鉤爪鋸牙食人肉。不知何人奏皇帝，
帝心惻隱知人（一作八）弊。白麻紙上書德音，京畿盡放今年稅。昨日里胥方到門，
手持尺牒牓鄉村。十家租稅九家畢，虛受吾君蠲免恩。
[頁]卷,冊....[4704]427,13
第119筆
　　　　新樂府　繚綾　念女工之勞也　白居易
繚綾繚綾何所似，不似羅綃與紈綺。應似天台山上月明（一作明月）前，四十五尺瀑布泉。
中有文章又奇絕，地鋪白煙花簇雪。織者何人衣者誰，越溪寒女漢宮姬。
去年中使宣口敕，天上取樣人間織。織為雲外秋雁行，染作江南春水色。
廣裁衫袖長製裙，金斗熨波刀翦紋。異彩奇文相隱映，轉側看花花不定。
昭陽舞人恩正深，春衣一對直千金。汗霑粉汙不再著，曳土蹋泥無惜心。
繚綾織成費功績，莫比尋常繒與帛。絲細繰多女手疼，扎扎千聲不盈尺。
昭陽殿裏歌舞人，若見織時應也（一作合）惜。
[頁]卷,冊....[4704]427,13
第120筆
　　　　新樂府　賣炭翁　苦官（一作宮）市也　白居易
賣炭翁，伐薪燒炭南山中。滿面塵灰煙火色，兩鬢蒼蒼十指黑。
賣炭得錢何所營，身上衣裳口中食。可憐身上衣正單，心憂炭賤願天寒。
夜來城上一尺雪，曉駕炭車輾冰轍。牛困人飢日已高，市南門外泥中歇。
翩翩兩騎（一作兩騎翩翩）來是誰，黃衣使者白衫兒。手把文書口稱敕，迴車叱牛牽向北。
一車炭，（一本此下有重字。）千餘斤，官使驅將惜不得。半匹紅紗一丈綾，
繫向牛頭充炭直。
[頁]卷,冊....[4704]427,13
第121筆
　　　　新樂府　母子別　刺新間舊也　白居易
母子別，子別母，白日無光哭聲苦。關西驃騎大將軍，
去年破虜新策勳，敕賜金錢二百萬，洛陽迎得如花人。新人迎來舊人棄，
掌（一作堂）上蓮花眼中刺。迎新棄舊未足悲，悲在君家留兩兒。一始扶行一初坐，
坐啼行哭牽人衣。以汝夫婦新燕婉，使我母子生別離。不如林中烏與鵲，
母不失雛雄伴雌。應似園中桃李樹，花落隨風子在（一作住）枝。新人新人聽我語，
洛陽無限紅樓女。但願將軍重立功，更有新人勝於汝。
[頁]卷,冊....[4705]427,13
第122筆
　　　　新樂府　陰山道　疾貪虜也　白居易
陰山道，陰山道，紇邏敦肥水泉好。每至戎人送（一作進）馬時，
道旁千里無纖草。草盡泉枯馬病羸，飛龍但印骨與皮。五十匹縑易一匹，
縑去馬來無了日。養無所用去非宜，每歲死傷十六七。縑絲不足女工苦，
疏織短截充匹數。藕絲蛛網三丈餘，迴紇（一作回鶻）訴稱無用處。咸安公主號可敦，
遠為可汗平奏論。元和二年下新敕，內出金帛酬馬直。仍詔江淮馬價縑，
從此不令疏短織。合羅將軍呼萬歲，捧授金銀與縑綵。誰知黠虜啟貪心，
明年馬多來一倍。縑漸好，馬漸多。陰山虜，
奈爾何。
[頁]卷,冊....[4705]427,13
第123筆
　　　　新樂府　時世妝　儆戎也（一作儆將變也）　白居易
時世妝，時世妝，出自城中傳四方。時世流行無遠近，
不施朱面無粉。烏膏注脣脣似泥，雙眉畫作八字低。妍媸黑白失本態，
妝成盡似含悲啼。圓鬟無（一作垂）鬢堆（一作椎）髻樣，斜紅不暈赭面狀。昔聞被髮伊川中，
辛有見之知有戎。元和妝梳君記取，髻堆（一作椎）面赭非華風。
[頁]卷,冊....[4705]427,13
第124筆
　　　　新樂府　李夫人　鑒嬖惑也[4705]　白居易
漢武帝，初喪李夫人。夫人病時不肯別，死後留得生前恩。
君恩不盡念未已，甘泉殿裏令寫真。丹青畫（一作寫）出竟何益，不言不笑愁殺人。
又令方士合靈藥，玉釜煎鍊金鑪焚。九華帳深夜悄悄，反魂香降夫人魂。
夫人之魂在何許，香煙引到焚香處。既來何苦不須臾，縹緲悠揚還滅去。
去何速兮來何遲，是耶非耶兩不知。翠蛾髣髴平生貌，不似昭陽寢疾時。
魂之不來君心苦，魂之來兮君亦悲。背燈隔帳不得語，安用暫來還見違。
傷心不獨漢武帝，自古及今皆若斯。君不見穆王三日哭，重璧臺前傷盛姬。
又不見泰陵一掬淚，馬嵬坡下念楊妃。縱令妍姿豔質化為土，此恨長在無銷期。
生亦惑，死亦惑，尤物惑人忘不得。人非木石皆有情，
不如不遇傾城色。
[頁]卷,冊....[4706]427,13
第125筆
　　　　新樂府　陵園妾　憐幽閉也（一作託幽閉，喻被讒遭黜也。）　白居易
陵園妾，顏色如花命如葉。命如葉薄將奈何，一奉寢宮年月多。
年月多，時光換，春愁秋思知何限。青絲髮落叢鬢疏，
紅玉膚銷繫裙慢（一作縵）。憶昔宮中被妒猜，因讒得罪配陵來。老母啼呼趁車別，
中宮監送鎖門迴。山宮一閉無開口，未死此身（一作此身未死）不令出。松門到曉月裴回，
柏城盡日風蕭瑟。松門柏城幽閉深，聞蟬聽燕感光陰。眼看菊蕊重陽淚，
手把梨花寒食心。把花掩淚無人見，綠蕪牆繞青苔院。四季徒支妝粉錢，
三（一作一）朝不識君王面。遙想六宮奉至尊，宣徽雪夜浴堂春。雨露之恩不及者，
猶聞不啻三千人。三千人（一無三字），我爾君恩何厚薄。願令輪轉直陵園，
三歲一來均苦樂。
[頁]卷,冊....[4706]427,13
第126筆
　　　　新樂府　鹽商婦　惡幸人也　白居易
鹽商婦，多金帛，不事田農與蠶績。南北東西不失家，
風水為鄉船作宅。本是揚州小家女，嫁得西江大商[4706]客。綠鬟富（一作溜）去金釵多，
皓腕肥來銀釧窄。前呼蒼頭後叱婢，問爾因何得如此。婿作鹽商十五年，
不屬州縣屬天子。每年鹽利入官時，少入官家多入私。官家利薄私家厚，
鹽鐵尚書遠不知。何況江頭魚米賤，紅膾黃橙香稻飯。飽食濃妝倚柁樓，
兩朵紅腮花欲綻。鹽商婦，有幸嫁鹽商。終朝美飯食，
終歲好衣裳。好衣美食來何（一作有來）處，亦須慚愧桑弘羊。桑弘羊，
死已久，不獨漢時今亦有。
[頁]卷,冊....[4707]427,13
第127筆
　　　　新樂府　杏為梁　刺居處僭也　白居易
杏為梁，桂為柱。何人堂室李開府，碧砌紅軒色未乾，
去年身歿今移主。高其牆，大其門。誰家第宅盧將軍，
素泥朱版光未滅，今日官收別賜人。開府之堂將軍宅，造未成時頭已白。
逆旅重居逆旅中，心是主人身是客。更有愚夫念身後，心雖甚長計非久。
窮奢極麗越規模，付子傳孫令保守。莫教門外過客聞，撫掌回頭笑殺君。
君不見馬家宅，尚猶存，宅門題作奉誠園。君不見魏家宅，
屬他人，詔贖賜還五代孫。（元和四年，詔特以官錢贖魏徵勝業坊中舊宅。以還其後孫，用獎忠儉。）儉存奢失今在目，安用高牆圍大屋。
[頁]卷,冊....[4707]427,13
第128筆
　　　　新樂府　井底引銀缾　止淫奔也　白居易
井底引銀缾，銀缾欲上絲繩絕。石上磨玉簪，玉簪欲成中央折。
缾沈簪折知奈何，似妾今朝與君別。憶昔在家為女時，人言舉動有殊姿。
嬋娟兩鬢秋蟬翼，宛轉雙蛾遠山色。笑隨伴戲後園中，此時與君未相識。
妾弄青梅憑（一作倚）短牆，君騎白馬傍垂楊。牆頭馬上遙相顧，一見知君即斷腸。
知君斷腸共君語，君指南山松柏樹。感君松柏化為心，闇合雙鬟逐君去。
到君家舍五六年，君家大人頻有言。聘則為妻奔是妾，不堪主祀奉蘋蘩。
終知君家不可住，其奈出門無去處。豈無父母在高堂，亦有親情滿故鄉。
潛來更不通消[4707]息，今日悲羞歸不得。為君一日恩，誤妾百年身。
寄言癡小人家女，慎勿將身輕許人。
[頁]卷,冊....[4708]427,13
第129筆
　　　　新樂府　官牛　諷執政也　白居易
官牛官牛駕官車，滻水岸邊般（一作驅）載沙。一石沙，幾斤重。
朝載（一作駕）暮載將何用，載向五門官道西。綠槐陰下鋪（一作填）沙堤，昨來新拜右丞相，
恐怕泥塗（一作深）污馬蹄。右丞相，馬蹄蹋沙雖淨潔，牛領牽車欲流血。
右丞相，但能濟人治國調陰陽，官牛領穿亦無妨。
[頁]卷,冊....[4708]427,13
第130筆
　　　　新樂府　紫毫筆　譏（一作誡）失職也　白居易
紫毫筆，尖（一作纖）如錐兮利如刀。江南石上有老兔，喫竹飲泉生紫毫。
宣城之（一作工）人采為筆，千萬毛中揀（一作選）一毫。毫雖輕，功甚重。
管勒工名充歲貢，君兮臣兮勿輕用。勿輕用，將何如。
願賜東西府御史，願頒左右臺起居。搦（一作握）管趨入黃金闕，抽毫立在白玉除。
臣有奸邪正衙奏，君有動言直筆書。起居郎，侍御史，
爾知紫毫不易致。每歲宣城進筆時，紫毫之價如金貴。慎勿空將彈失儀，
慎勿空將錄制詞。
[頁]卷,冊....[4708]427,13
第131筆
　　　　新樂府　隋堤柳　憫亡國也　白居易
隋堤柳，歲久年深盡衰朽。風飄飄兮雨蕭蕭，三株兩株汴河口。
老枝病葉愁殺人，曾經大業年中春。大業年中煬天子，種柳成行夾流水。
西自黃河東至（一作接）淮，綠陰一千三百里。大業末年春暮月，柳色如煙絮如雪。
南幸江都恣佚遊，應將此柳繫龍舟。紫髯郎將護錦纜，青娥御史直迷樓。
海內財力此時竭，舟中歌笑何日休。上荒下困勢不久，宗社之危如綴旒。（一本此下有：煬天子，自言歡樂殊未極，豈知明年正朔歸武德三句。）
煬天子，自言福祚長無窮，豈知皇子封酅公。龍舟未過彭城閤，
義旗已入長安宮。蕭牆禍生人事變，晏駕不得[4708]歸秦中。土墳數尺何處葬，
吳公臺下多悲風。二百年來汴河路，沙草和煙朝復暮。後王何以鑒前王，
請看隋堤亡國樹。
[頁]卷,冊....[4709]427,13
第132筆
　　　　新樂府　草茫茫　懲厚葬也　白居易
草茫茫，土蒼蒼。蒼蒼茫茫在何處，驪山腳下秦皇墓。
墓中下涸二重泉，當時自以為深固。下流水銀象江海，上綴珠光作烏兔。
別為天地於其間，擬將富貴隨身去。一朝盜掘墳陵破，龍槨神堂三月火。
可憐寶玉歸人間，暫借泉中買身禍。奢者狼藉儉者安，一凶一吉在眼前。
憑君回首向南望，漢文葬在霸陵原。
[頁]卷,冊....[4709]427,13
第133筆
　　　　新樂府　古冢狐　戒豔色也　白居易
古冢狐，妖且老，化為婦人顏色好。頭變雲鬟面變妝，
大尾曳作長紅裳。徐徐行傍荒村路，日欲暮時人靜處。或歌或舞或悲啼，
翠眉不舉花顏（一作鈿）低。忽然一笑千萬態，見者十人八九迷。假色迷人猶若是，
真色迷人應過此。彼真此假俱迷人，人心惡假貴重真。狐假女妖害猶淺，
一朝一夕迷人眼。女為狐媚害即（一作則，一作卻）深，日長月增（一作日增月長）溺人心。何況褒妲之色善蠱惑，
能喪人家覆人國。君看為害淺深間，豈將假色同真色。
[頁]卷,冊....[4709]427,13
第134筆
　　　　新樂府　黑潭龍　疾貪吏也　白居易
黑潭水深黑如墨，傳有神龍人不識。潭上駕屋官立祠，龍不能神人神（一作異）之。
豐凶水旱與疾疫，鄉里皆言龍所為。家家養豚漉清酒，朝祈暮賽依巫口。
神之來兮風飄飄，紙錢動兮錦傘搖。神之去兮風亦靜，香火滅兮杯盤冷。
肉堆潭岸石，酒潑廟前草。不知龍神享幾多，林鼠山狐長醉飽。
狐何幸，豚何辜，年年殺[4709]豚將餧狐。狐假龍神食豚盡，
九重泉底龍知無。
[頁]卷,冊....[4910]427,13
第135筆
　　　　新樂府　天可度　惡詐人也　白居易
天可度，地可量，唯有人心不可防。但見丹誠赤如血，
誰知偽言巧似簧。勸君掩鼻君莫掩，使君夫婦為參商。勸君掇蜂君莫掇，
使君父子成豺狼。海底魚兮天上鳥，高可射兮深可釣。唯有人心相對時，
咫尺之間不能料。君不見李義府之輩笑欣欣，笑中有刀潛殺人。陰陽神變皆可測，
不測人間笑是瞋。
[頁]卷,冊....[4710]427,13
第136筆
　　　　新樂府　秦吉了　哀冤民也　白居易
秦吉了，出南中。彩毛青黑花頸紅，耳聰心慧舌端巧，
鳥語人言無不通。昨日長爪鳶，今朝大觜烏。鳶捎乳燕一窠（一作巢）覆，
烏琢母雞雙眼枯。雞號墮地燕驚（一作已）去，然後拾卵攫其雛。豈無鵰與鶚，
嗉中肉飽不肯搏。亦有鸞鶴群，閒立高颺如不聞。秦吉了，
人云爾是能言鳥，豈（一作爾）不見雞燕之冤苦。吾聞鳳皇百鳥主，爾竟不為鳳皇之前致一言（一作詞），
安用噪噪（一作嗏嗏）閒言語。
[頁]卷,冊....[4710]427,13
第137筆
　　　　新樂府　鴉九劍　思決壅也　白居易
歐冶子死千年後，精靈闇授張鴉九鴉。九鑄劍吳山中，天與日時神借功。
金鐵騰精火翻燄，踴躍求為鏌邪劍。劍成未試十餘年，有客持金買一觀。
誰知閉（一作開）匣長思用，三尺青蛇不肯蟠。客有心，劍無口。
客代劍言告（一作報）鴉九，君勿矜我玉可切。君勿誇我鐘可刜，不如持我決浮雲。
無令漫漫蔽白日，為君使無私之光及萬物，蟄蟲昭蘇萌草（一作芽）出。
[頁]卷,冊....[4710]427,13
第138筆
　　　　新樂府　采詩官　監前王亂亡之由也[4710]　白居易
采詩官，采詩聽歌導人言。言者無罪聞者誡，下流上通上下泰。
周滅秦興至隋氏，十代采詩官不置。郊廟登歌贊君美，樂府豔詞（一作調）悅君意。
若求興（一作諷）諭規刺言，萬句千章無一字。不是章句無規刺，漸及朝廷絕諷議。
諍臣杜口為冗員，諫鼓高懸作虛器。一人負扆常端默，百辟入門兩（一作皆）自媚。
夕郎所賀皆德音，春官每奏唯祥瑞。君之堂兮千里遠，君之門兮九重閟。
君耳唯聞堂上言，君眼不見門前事。貪吏害民無所忌，奸臣蔽君無所畏。
君不見厲王胡亥（一作煬帝）之末年，群臣有利君無利。君兮君兮願聽此，欲開壅蔽達（一作遠）人情，
先向歌詩求諷刺。
[頁]卷,冊....[4711]427,13
第139筆
　　　　常樂里閒居偶題十六韻兼寄劉十五公輿王十一起呂二炅呂四熲崔十八玄亮元九稹劉三十二敦質張十五仲元時為校書郎　白居易
帝都名利場，雞鳴無安居。獨有懶慢者，日高頭未梳。
工拙性不同，進退跡遂殊。幸逢太平代，天子好文儒。
小才難大用，典校在祕書。三旬兩入省，因得養頑疏。
茅屋四五間，一馬二僕夫。俸錢萬六千，月給亦有餘。
既誣衣食牽，亦少人事拘。遂使少年心，日日常晏如。
勿言無知己，躁靜各有徒。蘭臺七八人，出處與之俱。
旬時阻談笑，旦夕望軒車。誰能讎校閒，解帶臥吾廬。
窗前有竹玩，門外有酒酤。何以待君子，數竿對一壺。
[頁]卷,冊....[4712]428,13
第140筆
　　　　答元八宗簡同遊曲江後明日見贈　白居易
長安千萬人，出門各有營。唯我與夫子，信馬悠悠行。
行到曲江頭，反照草樹明。南山好顏色，病客有心情。
水禽翻白羽，風荷嫋翠莖。何必滄浪去，即此可濯纓。
時景不重來，賞心難再并。坐愁紅塵裏，夕鼓鼕鼕聲。
歸來經一宿，世慮稍復生。賴聞瑤華唱，再得塵襟清。
[頁]卷,冊....[4712]428,13
第141筆
　　　　感時[4712]　白居易
朝見日上天，暮見日入地。不覺明鏡中，忽年三十四。
勿言身未老，冉冉行將至。白髮雖未生，朱顏已先悴。
人生詎幾何，在世猶如寄。雖有七十期，十人無一二。
今我猶未悟，往往不適意。胡為方寸間，不貯浩然氣。
貧賤非不惡，道在何足避。富貴非不愛，時來當自致。
所以達人心，外物不能累。唯當飲美酒，終日陶陶醉。
斯言勝金玉，佩服無失墜。
[頁]卷,冊....[4713]428,13
第142筆
　　　　首夏同諸校正遊開元觀因宿玩月　白居易
我與二三子，策名在京師。官小無職事，閒於為客時。
沈沈道觀中，心賞期在茲。到門車馬迴，入院巾杖隨。
清和四月初，樹木正華滋。風清新（一作寒）葉影，鳥戀（一作思）殘花枝。
向夕天又晴，東南餘霞披。置酒西廊下，待月杯行遲。
須臾金魄生，若與吾徒期。光華一照耀，殿角（一作樓殿）相參差。
終夜清景前，笑歌不知疲。長安名利地，此興幾人知。
[頁]卷,冊....[4713]428,13
第143筆
　　　　永崇里觀居　白居易
季夏中氣候，煩暑自此收。蕭颯風雨天，蟬聲暮啾啾。
永崇里巷靜，華陽觀院幽。軒車不到處，滿地槐花秋。
年光忽冉冉，世事本悠悠。何必待衰老，然後悟浮休。
真隱豈長遠，至道在冥搜。身雖世界（一作間）住，心與虛無遊。
朝飢有蔬食，夜寒有布裘。幸免凍與餒，此外復何求。
寡欲雖少病，樂天心不憂。何以明吾志，周易在床頭。
[頁]卷,冊....[4713]428,13
第144筆
　　　　早送舉人入試　白居易
夙駕送舉人，東方猶未明。自謂出太早，已有車馬行。
騎火高低影，街鼓參差聲。可憐早朝者，相看意氣[4713]生。
日出塵埃飛，群動互營營。營營各何求，無非利與名。
而我常晏起，虛住長安城。春深官又滿，日有歸山情。
[頁]卷,冊....[4714]428,13
第145筆
　　　　招王質夫（自此後詩為盩厔尉時作）　白居易
濯足雲水客，折腰簪笏身。諠閒跡相背，十里別經旬。
忽因乘逸興，莫惜訪囂塵。窗前故栽竹，與君為主人。
[頁]卷,冊....[4714]428,13
第146筆
　　　　祗役駱口因與王質夫同遊秋山偶題三韻　白居易
石擁百泉合，雲破千峰開。平生煙霞侶，此地重裴回。
今日勤王意，一半為山來。
[頁]卷,冊....[4714]428,13
第147筆
　　　　見蕭侍御憶舊山草堂詩因以繼和　白居易
琢玉以為架，綴珠以為籠。玉架絆野鶴，珠籠鎖冥鴻。
鴻思雲外天，鶴憶松上風。珠玉信為美，鳥不戀其中。
臺中蕭侍御，心與鴻鶴同。晚起慵冠豸，閒行厭避驄。
昨見憶山詩，詩思浩無窮。歸夢杳何處，舊居茫水東。
秋閒杉桂林，春老芝朮叢。自云別山後，離抱常忡忡。
衣繡非不榮，持憲非不雄。所樂不在此，悵望草堂空。
[頁]卷,冊....[4714]428,13
第148筆
　　　　病假中南亭閒望　白居易
欹枕不視事，兩日門掩關。始知吏役身，不病不得閒。
閒意不在遠，小亭方丈間。西檐竹梢上，坐見太白山。
遙愧峰上雲，對此塵中顏。
[頁]卷,冊....[4714]428,13
第149筆
　　　　仙遊寺獨宿[4714]　白居易
沙鶴上階立，潭月當戶開。此中留我宿，兩夜不能迴。
幸與靜境遇，喜無歸侶催。從今獨遊後，不擬共人來。
[頁]卷,冊....[4715]428,13
第150筆
　　　　前庭（一作亭）涼夜　白居易
露簟色似玉，風幌影如波。坐愁樹葉落，中庭明月多。
[頁]卷,冊....[4715]428,13
第151筆
　　　　官舍小亭閒望　白居易
風竹散清韻，煙槐凝綠姿。日高人吏去，閒坐在茅茨。
葛衣禦時暑，蔬飯療朝飢。持此聊自足，心力少營為。
亭上獨吟罷，眼前無事時。數峰太白雪，一卷陶潛詩。
人心各自是，我是良在茲。迴謝爭名客，甘從君所嗤。
[頁]卷,冊....[4715]428,13
第152筆
　　　　早秋獨夜　白居易
井梧（一作桐）涼葉動，鄰杵秋聲發。獨向檐下眠，覺來半床月。
[頁]卷,冊....[4715]428,13
第153筆
　　　　聽彈古淥水（琴曲名）　白居易
聞君古淥水，使我心和平。欲識慢流意，為聽疏泛聲。
西窗竹陰下，竟日有餘清。
[頁]卷,冊....[4715]428,13
第154筆
　　　　松齋自題（時為翰林學士）　白居易
非老亦非少，年過三紀餘。非賤亦非貴，朝登一命初。
才小分易足，心寬體長舒。充腸皆美食，容膝即安居。
況此松齋下，一琴數帙書。書不求甚解，琴聊以自娛。
夜直入君門，晚歸臥吾廬。形骸委順動，方寸付空虛。
持此將過日，自然多晏如。昏昏復默默，非智亦非愚。
[頁]卷,冊....[4715]428,13
第155筆
　　　　冬夜與錢員外同直禁中　白居易
夜深草詔罷，霜月淒凜凜。欲臥暖殘杯，燈前相對飲。
連鋪青縑被，對置通中枕。髣髴百餘宵，與君同此寢。
[頁]卷,冊....[4716]428,13
第156筆
　　　　和錢員外禁中夙興見示　白居易
窗白星漢曙，窗暖燈火餘。坐卷朱裏幕，看封紫泥書。
窅窅鐘漏盡，瞳瞳霞景初。樓臺紅照曜，松竹青扶疏。
君愛此時好，回頭特（一作時）謂余。不知上清界，曉景復何如。
[頁]卷,冊....[4716]428,13
第157筆
　　　　夏日獨直寄蕭侍御　白居易
憲臺文法地，翰林清切司。鷹猜課野鶴，驥德責山麋。
課責雖不同，同歸非所宜。是以方寸內，忽忽暗相思。
夏日獨上直，日長何所為。澹然無他念，虛靜是吾師。
形委有事牽，心與無事期。中臆一以曠，外累都若遺。
地貴身不覺，意閒境來隨。但對松與竹，如在山中時。
情性聊自適，吟詠偶成詩。此意非夫子，餘人多不知。
[頁]卷,冊....[4716]428,13
第158筆
　　　　松聲（修竹里張家宅南亭作）　白居易
月好好讀坐，雙松在前軒。西南微風來，潛入枝葉間。
蕭寥發為聲，半夜明月前。寒山颯颯雨，秋琴泠泠弦。
一聞滌炎暑，再聽破昏煩。竟夕遂不寐，心體俱翛然。
南陌車馬動，西鄰歌吹繁。誰知茲檐下，滿耳不為喧。
[頁]卷,冊....[4716]428,13
第159筆
　　　　禁中[4716]　白居易
門嚴九重靜，窗幽一室閒。好是修心處，何必在深山。
[頁]卷,冊....[4717]428,13
第160筆
　　　　贈吳丹　白居易
巧者力苦（一作若）勞，智者心苦（一作若）憂（一作愁）。愛君無巧智，終歲閒悠悠。
嘗登御史府，亦佐東諸侯。手操糾謬簡，心運決勝籌。
宦途似風水，君心如虛舟。泛然而不有，進退得自由。
今來脫豸冠，時往侍龍樓。官曹稱心靜，居處隨跡幽。
冬負南榮（一作檐）日，支體甚溫柔。夏臥北窗風，枕席如涼秋。
南山入舍下，酒甕在床頭。人間有閒地，何必隱林丘。
顧我愚且昧，勞生殊未休。一入金門直，星霜三四周。
主恩信難報，近地徒久留。終當乞閒官，退與夫子遊。
[頁]卷,冊....[4717]428,13
第161筆
　　　　初除戶曹喜而言志　白居易
詔授戶曹掾，捧詔感君恩。感恩非為己，祿養及吾親。
弟兄俱簪笏，新婦儼衣巾。羅列高堂下，拜慶正紛紛。
俸錢四五萬，月可奉晨昏。廩祿二百石，歲可盈倉囷。
喧喧車馬來，賀客滿我門。不以我為貪，知我家內貧。
置酒延賀客，客容亦歡欣。笑云今日後，不復憂空尊。
答云如君言，願君少逡巡。我有平生志，醉後為君陳。
人生百歲期，七十有幾人。浮榮及虛位，皆是身之賓。
唯有衣與食，此事粗關身。苟免飢寒外，餘物盡浮雲。
[頁]卷,冊....[4717]428,13
第162筆
　　　　秋居書懷　白居易
門前少賓客，階下多松竹。秋景下西牆，涼風入東屋。
有琴慵不弄，有書閒不讀。盡日方寸中，澹然無所欲。
何須廣居處，不用多積蓄。丈室可容身，斗儲可充腹。
況無治道術，坐受官家祿。不種一株桑，不鋤一[4717]　穀。
終朝飽飯餐，卒歲豐衣服。持此知愧心，自然易為足。
[頁]卷,冊....[4718]428,13
第163筆
　　　　禁中曉臥因懷王起居　白居易
遲遲禁漏盡，悄悄暝（一作冥）鴉喧。夜雨槐花落，微涼臥北軒。
曙燈殘未滅，風簾閒自翻。每一得（一作得一）靜境，思與故人言。
[頁]卷,冊....[4718]428,13
第164筆
　　　　養拙　白居易
鐵柔不為劍，木曲不為轅。今我亦如此，愚蒙不及門。
甘心謝名利，滅跡歸丘園。坐臥茅茨中，但對琴與尊。
身去韁鎖累，耳辭朝市喧。逍遙無所為，時窺五千言。
無憂樂性場，寡欲清心源。始知不才者，可以探道根。
[頁]卷,冊....[4718]428,13
第165筆
　　　　寄李十一建　白居易
外事牽我形，外物誘我情。李君別來久，褊吝從中生。
憶昨訪君時，立馬扣柴荊。有時君未起，子喜先迎。
連步笑出門，衣翻冠或傾。掃階苔紋綠，拂榻藤陰清。
家醞及春熟，園葵乘露烹。看山東亭坐，待月南原行。
門靜唯鳥語，坊遠少鼓聲。相對盡日言，不及利與名。
分手來幾時，明月三四盈。別時殘花落，及此新蟬鳴。
芳歲忽已晚，離抱悵未平。豈不思命駕，吏職坐相縈。
前時君有期，訪我來山城。心賞久云阻，言約無自輕。
相去幸非遠，走馬一日程。
[頁]卷,冊....[4718]428,13
第166筆
　　　　旅次華州贈袁右丞　白居易
渭水綠溶溶，華山青崇崇。山水一何麗，君子在其中。
才與世會合，物隨誠感通。德星降人福，時雨助歲[4718]功。
化行人無訟，囹圄千日空。政順氣亦和，黍稷三年豐。
客自帝城來，驅馬出關東。愛此一郡人，如見太古風。
方今天子心，憂人正忡忡。安得天下守，盡得如袁公。
[頁]卷,冊....[4719]428,13
第167筆
　　　　酬楊九弘貞長安病中見寄　白居易
伏枕君寂寂，折腰我營營。所嗟經時別，相去一宿程。
攜手昨何時，昆明春水平。離郡來幾日，太白夏雲生。
之子未得意，貧病客帝城。貧堅志士節，病長高人情。
隱几自恬澹，閉門無送迎。龍臥心有待，鶴瘦貌彌清。
清機發為文，投我如振瓊。何以慰飢渴，捧之吟一聲。
[頁]卷,冊....[4719]428,13
第168筆
　　　　禁中寓（一作偶）直夢遊仙遊寺　白居易
西軒草詔暇，松竹深寂寂。月出清風來，忽似山中夕。
因成西南夢，夢作遊仙客。覺聞宮漏聲，猶謂山泉滴。
[頁]卷,冊....[4719]428,13
第169筆
　　　　贈王山人　白居易
聞君減寢食，日聽神仙說。闇待非常人，潛求長生訣。
言長本對短，未離生死轍。假使得長生，才能勝夭折。
松樹千年朽，槿花一日歇。畢竟共虛空，何須誇歲月。
彭殤徒自異，生死終無別。不如學無生，無生即無滅。
[頁]卷,冊....[4719]428,13
第170筆
　　　　秋山　白居易
久病曠心賞，今朝一登山。山秋雲物冷，稱我清羸顏。
白石臥可枕，青蘿行可攀。意中如有得，盡日不欲還。
人生無幾何，如寄天地間。心有千載憂，身無一日閒。
何時解塵網，此地來掩關。
[頁]卷,冊....[4719]428,13
第171筆
　　　　贈能七倫　白居易
澗松高百尋，四時寒森森。臨風有清韻，向日無曲陰。
如何時俗人，但賞桃李林。豈不知堅貞，芳馨誘其心。
能生學為文，氣高功亦深。手中一百篇，句句披沙金。
苦節二十年，無人振陸沈。今我尚貧賤，徒為爾知音。
[頁]卷,冊....[4720]428,13
第172筆
　　　　題楊穎（一作隱）士西亭　白居易
靜得亭上境，遠諧塵外蹤。憑軒東南望（一作東望好），鳥滅山重重。
竹露冷煩襟，杉風清病容。曠然宜真趣，道與心相逢。
即此可遺世，何必蓬壺峰。
[頁]卷,冊....[4720]428,13
第173筆
　　　　題贈鄭祕書徵君石溝溪隱居（鄭生常隱天台，徵起而仕。今復謝病，隱於此溪中。）　白居易
鄭君得自然，虛白生心胸。吸彼沆瀣精，凝為冰雪容。
大君貞元初，求賢致時雍。蒲輪入翠微，迎下天台峰。
赤城別松喬，黃閤交夔龍。俛仰受三命，從容辭九重。
出籠鶴翩翩，歸林鳳雝雝。在火辨良玉，經霜識貞松。
新居寄楚山，山碧溪溶溶。丹灶燒煙熅，黃精花丰茸。
蕙帳夜琴澹，桂尊春酒濃。時人不到處，苔石無塵蹤。
我今何為者，趨世身龍鍾。不向林壑訪，無由朝市逢。
終當解塵纓（一作網），卜築來相從。
[頁]卷,冊....[4720]428,13
第174筆
　　　　及第後歸覲留別諸同年　白居易
十年常苦學，一上謬成名。擢第未為貴，賀親方始榮。
時輩六七人，送我出帝城。軒車動行色，絲管舉離聲。
得意減別恨，半酣輕遠程。翩翩馬蹄疾，春日歸鄉情。
[頁]卷,冊....[4720]428,13
第175筆
　　　　清夜琴興（一作聽琴）[4720]　白居易
月出鳥棲盡，寂然坐空林。是時心境閒，可以彈素琴。
清泠由木性，恬澹隨人心。心積和平氣，木應正始音。
響餘群動息，曲罷秋夜深。正聲感元化，天地清沈沈。
[頁]卷,冊....[4721]428,13
第176筆
　　　　效陶潛體詩十六首（并序）　白居易
　　余退居渭上，杜門不出。時屬多雨，無以自娛。會家醞新熟，雨中獨
　　飲，往往酣醉，終日不醒。懶放之心，彌覺自得。故得於此，而有以
　　忘於彼者。因詠陶淵明詩，適與意會，遂傚其體，成十六篇。醉中狂
　　言，醒輒自哂，然知我者亦無隱焉。
不動者厚地，不息者高天。無窮者日月，長在者山川。
松柏與龜鶴，其壽皆千年。嗟嗟群物中，而人獨不然。
早出向朝市，暮已歸下泉。形質及壽命，危脆若浮煙。
堯舜與周孔，古來稱聖賢。借問今何在，一去亦不還。
我無不死藥，萬萬隨化遷。所未定知者，修短遲速間。
幸及身健日，當歌一尊前。何必待人勸，持（一作念）此自為歡。

翳翳踰月陰，沈沈連日雨。開簾望天色，黃雲暗如土。
行潦毀我墉，疾風壞我宇。蓬莠生庭院，泥塗失場圃。
村深絕賓客，窗晦無儔侶。盡日不下床，跳蛙時入戶。
出門無所往，入室還獨處。不以酒自娛，塊然與誰語。

朝飲一杯酒，冥心合元化。兀然無所思，日高尚閒臥。
暮讀一卷書，會意如嘉話。欣然有所遇，夜深猶獨坐。
又得琴上趣，安弦有餘暇。復多詩中狂，下筆不能罷。
唯茲三四事，持用度晝夜。所以陰雨中，經旬不出舍。
始悟獨往（一作住）人，心安時亦過。[4722]

東家采桑婦，雨來苦愁悲。蔟蠶北堂前，雨冷不成絲。
西家荷鋤叟，雨來亦怨咨。種豆南山下，雨多落為萁。
而我獨何幸，醞酒本無期。及此多雨日，正遇新熟時。
開缾瀉尊中，玉液黃金脂。持玩已可悅，歡嘗有餘滋。
一酌發好容，再酌開愁眉。連延（一作速進）四五酌，酣暢入四肢。
忽然遺我物，誰復分是非。是時連夕雨，酩酊無所知。
人心苦顛倒，反為憂者嗤。

朝亦獨醉歌，暮亦獨醉睡。未盡一壺酒，已成三獨醉。
勿嫌飲太少，且喜歡易致。一杯復兩杯，多不過三四。
便得心中適，盡忘身外事。更復強一杯，陶然遺萬累。
一飲一石者，徒以多為貴。及其酩酊時，與我亦無異。
笑謝多飲者，酒錢徒自費。

天秋無片雲，地靜無纖塵。團團新晴月，林外生白輪。
憶昨陰霖天，連連三四旬。賴逢家醞熟，不覺過朝昏。
私言雨霽後，可以罷餘尊。及對新月色，不醉亦愁人。
床頭殘酒榼，欲盡味彌淳。攜置南檐下，舉酌自殷勤。
清光入杯杓，白露生衣巾。乃知陰與晴，安可無此君。
我有樂府詩，成來人未聞。今宵醉有興，狂詠驚四鄰。
獨賞猶復爾，何況有交親。

中秋三五夜，明月在前軒。臨觴忽不飲，憶我平生歡。
我有同心人，邈邈崔與錢。我有忘形友，迢迢李與元。
或飛青雲上，或落江湖間。與我不相見，於今四五（一作三四）年。
我無縮地術，君非馭風仙。安得明月下，四人來晤言。
良夜信難得，佳期杳無緣。明月又不駐（一作住），漸下西南天。
豈無他時會，惜此清景前。

家醞飲已盡，村中無酒酤（一作貰）。坐愁今夜醒，其奈秋懷何。
有客忽叩門，言語一何佳。云是南村叟，挈榼[4722]來相過。
且喜尊不燥，安問少與多。重陽雖已過，籬菊有殘花。
歡來苦晝短，不覺夕陽斜。老人〔勿〕（忽）遽起，且待新月華。
客去有餘趣，竟夕獨酣歌。

原生衣百結，顏子食一簞。歡然樂其志，有以忘飢寒。
今我何人哉，德不及（一作比）先賢。衣食幸相屬，胡為不自安。
況茲清渭曲，居處安且閑。榆柳百餘樹，茅茨十數間。
寒負檐下日，熱濯澗底泉。日出猶未起，日入已復眠。
西風滿村巷，清涼八月天。但有雞犬聲，不聞車馬喧。
時傾一尊酒，坐望東南山。姪初學步，牽衣戲我前。
即此自可樂，庶幾顏與原。

湛湛尊中酒，有功不自伐。不伐人不知，我今代其說。
良將臨大敵，前驅千萬卒。一簞投河飲，赴死心如一。
壯士磨匕首，勇憤氣咆。一酣忘報讎，四體如無骨。
東海殺孝婦，天旱踰年月。一酌酹其魂，通宵雨不歇。
咸陽秦獄氣，冤痛結為物。千歲不肯散，一沃亦銷失。
況茲兒女恨，及彼幽憂疾。快飲無不消，如霜得春日。
方知麴蘗靈，萬物無與匹。

煙霞（一作雲）隔懸圃，風波限瀛州。我豈不欲往，大海路阻修。
神仙但聞說，靈藥不可求。長生無得者，舉世如蜉蝣。
逝者不重迴，存者難久留。踟躕未死間，何苦懷百憂。
念此忽內熱，坐看成白頭。舉杯還獨飲，顧影自獻酬。
心與口相約，未醉勿言休。今朝不盡醉，知有明朝不。
不見郭門外，纍纍墳與丘。月明愁殺人，黃蒿風颼颼。
死者若有知，悔不秉燭遊。

吾聞潯陽郡，昔有陶徵君。愛酒不愛名，憂醒不憂貧。
嘗為彭澤令，在官纔八旬。愀然忽不樂，挂印著公門。
口吟歸去來，頭戴漉酒巾。人吏留不得，直入故山雲。
歸來五柳下，還以酒養真。人間榮與利，擺落如[4723]泥塵。
先生去已久，紙墨有遺文。篇篇勸我飲，此外無所云。
我從老大來，竊慕其為人。其他不可及，且傚醉昏昏。

楚王疑忠臣，江南放屈平。晉朝輕高士，林下棄劉伶。
一人常獨醉，一人常獨醒。醒者多苦志，醉者多歡情。
歡情信獨善，苦志竟何成。兀傲甕間臥，憔悴澤畔行。
彼憂而此樂，道理甚分明。願君且飲酒，勿思身後名。

有一燕趙士，言貌甚奇。日日酒家去，脫衣典數杯。
問君何落拓（一作魄），云僕生草萊。地寒命且薄，徒抱王佐才。
豈無濟時策，君門乏良媒。三獻寢不報，遲遲空手迴。
亦有同門生，先升青雲梯。貴賤交道絕，朱門叩不開。
及歸種禾黍，三歲旱為災。入山燒黃白，一旦化為灰。
蹉跎五十餘，生世苦不諧。處處去不得，卻歸酒中來。

南巷有貴人，高蓋駟馬車。我問何所苦，四十垂白鬚。
答云君不知，位重多憂虞。北里有寒士，甕牖繩為樞。
出扶桑棗杖，入臥蝸牛廬。散賤無憂患，心安體亦舒。
東鄰有富翁，藏貸遍五都。東京收粟帛，西市鬻金珠。
朝營暮計算，晝夜不安居。西舍有貧者，匹婦配匹夫。
布裙行賃舂，裋褐坐傭書。以此求口食，一飽欣有餘。
貴賤與貧富，高下雖有殊。憂樂與利害，彼此不相踰。
是以達人觀，萬化同一途。但未知生死，勝負兩何如。
遲疑未知間，且以酒為娛。

濟水澄而潔，河水渾而黃。交流列四瀆，清濁不相傷。
太公戰牧野，伯夷餓首陽。同時號賢聖，進退不相妨。
謂天不愛民，胡為生稻粱。謂天果愛民，胡為生豺狼。
謂神福善人，孔聖竟棲遑。謂神禍淫人，暴秦終[4724]霸王。
顏回與黃憲，何辜早夭亡。蝮蛇與鴆鳥，何得壽延長。
物理不可測，神道亦難量。舉頭仰問天，天色但蒼蒼。
唯當多種黍，日醉手中觴。

[頁]卷,冊....[4725]428,13
第177筆
　　　　自題寫真（時為翰林學士）　白居易
我貌不自識，李放寫我真。靜觀神與骨，合是山中人。
蒲柳質易朽，麋鹿心難馴。何事赤墀上，五年為侍臣。
況多剛狷性，難與世同塵。不惟非貴相，但恐生禍因。
宜當早罷去，收取雲泉身。
[頁]卷,冊....[4726]429,13
第178筆
　　　　遣懷（自此後詩在渭村作）　白居易
寓心身體中，寓性方寸內。此身是外物，何足苦憂愛。
況有假飾者，華簪及高蓋。此又疏於身，復在外物外。
操之多惴慄，失之又悲悔。乃知名與器（一作利），得喪俱為害。
頹然環堵客，蘿蕙為巾帶。自得此道來，身窮心甚泰。
[頁]卷,冊....[4726]429,13
第179筆
　　　　渭上偶釣　白居易
渭水如鏡色，中有鯉與魴。偶持一竿竹，懸釣在（一作至）其傍。
微風吹釣絲，嫋嫋十尺長。誰知（一作身雖）對魚坐，心在無何鄉。
昔有白頭人，亦釣此渭陽。釣人不釣魚，七十得文王。
況我垂釣意，人魚又（一作亦）兼忘。無機兩不得，但弄秋水光。
興盡釣亦罷，歸來飲我觴。
[頁]卷,冊....[4726]429,13
第180筆
　　　　隱几[4726]　白居易
身適忘四支，心適忘是非。既適又忘適，不知吾是誰。
百體如槁木，兀然無所知。方寸如死灰，寂然無所思。
今日復明日，身心忽兩遺。行年三十九，歲暮日斜時。
四十心不動，吾今其庶幾。
第181筆
　　　　春眠　白居易
新浴肢體暢，獨寢神魂安。況因夜深坐，遂成日高眠。
春被薄亦暖，朝窗深更閒。卻忘人間事，似得枕上仙。
至適無夢想，大和難名言。全勝彭澤醉，欲敵曹溪禪。
何物呼我覺，伯勞聲關關。起來妻子笑，生計春茫然。
[頁]卷,冊....[4727]429,13
第182筆
　　　　閒居　白居易
空復一醆粥，飢食有餘味。南檐半床日，暖臥因成睡。
綿袍擁兩膝，竹几支雙臂。從旦直至昏，身心一無事。
心足即為富，身閒乃當貴。富貴在此中，何必居高位。
君看裴相國，金紫光照地。心苦頭盡白，纔年四十四。
乃知高蓋車，乘者多憂畏。
[頁]卷,冊....[4727]429,13
第183筆
　　　　夏日　白居易
東窗晚無熱，北戶涼有風。盡日坐復臥，不離一室中。
中心本無繫，亦與出門同。
[頁]卷,冊....[4727]429,13
第184筆
　　　　適意二首　白居易
十年為旅客，常有飢寒愁。三年作諫官，復多尸素羞。
有酒不暇飲，有山不得遊。豈無平生志，拘牽不自由。
一朝歸渭上，泛如不繫舟。置心世事外，無喜亦無憂。
終日一蔬食，終年一布裘。寒來彌懶放，數日一梳頭。
朝睡足始起，夜酌醉即休。人心不過適，適外復何求。
[4727]
早歲從旅遊，頗諳時俗意。中年忝班列，備見朝廷事。
作客誠已難，為臣尤不易。況余方且介，舉動多忤累。
直道速我尤，詭遇非吾志。胸中十年內，消盡浩然氣。
自從返田畝，頓覺無憂愧。蟠木用難施，浮雲心易遂。
悠悠身與世，從此兩相棄。

[頁]卷,冊....[4728]429,13
第185筆
　　　　首夏病間　白居易
我生來幾時，萬有四千日。自省於其間，非憂即有疾。
老去慮漸息，年來病初愈。忽喜身與心，泰然兩無苦。
況茲孟夏月，清和好時節。微風吹裌衣，不寒復不熱。
移榻樹陰下，竟日何所為。或飲一甌茗，或吟兩句詩。
內無憂患迫，外無職役羈。此日不自適，何時是適時。
[頁]卷,冊....[4728]429,13
第186筆
　　　　晚春酤酒　白居易
百花落如雪，兩鬢垂作絲。春去有來日，我老無少時。
人生待富貴，為樂常苦遲。不如貧賤日，隨分開愁眉。
賣我所乘馬，典我舊朝衣。盡將酤酒飲，酩酊步行歸。
名姓日隱晦，形骸日變衰。醉臥黃公肆，人知我是誰。
[頁]卷,冊....[4728]429,13
第187筆
　　　　蘭若寓居　白居易
名宦老慵求，退身安草野。家園病懶歸，寄居在蘭若。
薜衣換簪組，藜杖代車馬。行止輒自由，甚覺身瀟灑。
晨遊南塢上，夜息東庵下。人間千萬事，無有關心者。
[頁]卷,冊....[4728]429,13
第188筆
　　　　麴生訪宿　白居易
西齋寂已暮，叩門聲樀樀。知是君宿來，自拂塵埃席。
村家何所有，茶果迎來客。貧靜似僧居，竹林依四[4728]壁。
廚燈斜影出，檐雨餘聲滴。不是愛閒人，肯來同此夕。
[頁]卷,冊....[4729]429,13
第189筆
　　　　聞庾七左降因詠所懷　白居易
我病臥渭北，君老謫巴東。相悲一長歎，薄命與君同。
既歎還自哂，哂歎兩未終。後心誚前意，所見何迷蒙。
人生大塊間，如鴻毛在風。或飄青雲上，或落泥塵中。
袞服相天下，儻來非我通。布衣委草莽，偶去非吾窮。
外物不可必，中懷須自空。無令怏怏氣，留滯在心胸。
[頁]卷,冊....[4729]429,13
第190筆
　　　　答卜者　白居易
病眼昏似夜，衰鬢颯如秋。除卻須衣食，平生百事休。
知君善易者，問我決疑不。不卜非他故，人間無所求。
[頁]卷,冊....[4729]429,13
第191筆
　　　　歸田三首　白居易
人生何所欲，所欲唯兩端。中人愛富貴，高士慕神仙。
神仙須有籍，富貴亦在天。莫戀長安道，莫尋方丈山。
西京塵浩浩，東海浪漫漫。金門不可入，琪樹何由攀。
不如歸山下，如法種春田。

種田意已決，決意復何如。賣馬買犢使，徒步歸田廬。
迎春治耒耜，候雨闢菑畬。策杖田頭立，躬親課僕夫。
吾聞老農言，為稼慎在初。所施不鹵莽，其（一作所）報必有餘。
上求奉王稅，下望備家儲。安得放慵惰，拱手而曳裾。
學農未為鄙，親友勿笑余。更待明年後，自擬執犁鋤。

三十為近臣，腰間鳴佩玉。四十為野夫，田中學鋤穀。
何言十年內，變化如此速。此理固是常，窮通相倚伏。
為魚有深水，為鳥有高木。何必守一方，窘然自牽束。
化吾足為馬，吾因以行陸。化吾手為彈，吾因以[4729]求肉。
形骸為異物，委順心猶足。幸得且歸農，安知不為福。
況吾行欲老，瞥若風前（一作中）燭。孰能俄頃間，將心繫榮辱。

[頁]卷,冊....[4730]429,13
第192筆
　　　　秋遊原上　白居易
七月行已半，早涼天氣清。清晨起巾櫛，徐步出柴荊。
露杖筇竹冷，風襟越蕉輕。閒攜弟姪輩，同上秋原行。
新棗未全赤，晚瓜有餘馨。依依田家叟，設此相逢迎。
自我到此村，往來白髮生。村中相識久，老幼皆有情。
留連向暮歸，樹樹風蟬聲（一作鳴）。是時新雨足，禾黍夾道青。
見此令人飽，何必待西成。
[頁]卷,冊....[4730]429,13
第193筆
　　　　九日登西原宴望（同諸兄弟作）　白居易
病愛枕席涼，日高眠未輟。兄弟呼我起，今日重陽節。
起登西原望，懷抱同一豁。移座就菊叢，糕酒前羅列。
雖無絲與管，歌笑隨情發。白日未及傾，顏酡耳已熱。
酒酣四向望，六合何空闊。天地自久長，斯人幾時活。
請看原下村，村人死不歇。一村四十家，哭葬無虛月。
指此各相勉，良辰且歡悅。
[頁]卷,冊....[4730]429,13
第194筆
　　　　寄同病者　白居易
三十生二毛，早衰為沈痾。四十官七品，拙宦非由他。
年（一作面）顏日枯槁，時命日蹉跎。豈獨我如此，聖賢無奈何。
迴觀親舊中，舉目尤可嗟。或有終老者，沈賤如泥沙。
或有始壯者，飄忽如風花。窮餓與夭促，不如我者多。
以此反自慰，常得心平和。寄言同病者，迴歎且為歌。
[頁]卷,冊....[4730]429,13
第195筆
　　　　遊藍田山卜居　白居易
脫置腰下組，擺落心中塵。行歌望山去，意似歸鄉人。
朝蹋玉峰下，暮尋藍水濱。擬求幽僻地，安置疏慵[4730]身。
本性便山寺，應須旁悟真。
[頁]卷,冊....[4731]429,13
第196筆
　　　　村雪夜坐　白居易
南窗背燈坐，風霰暗紛紛。寂寞深村夜，殘雁雪中聞。
[頁]卷,冊....[4731]429,13
第197筆
　　　　東園玩菊　白居易
少年昨已去，芳歲今又闌。如何寂寞意，復此荒涼園。
園中獨立久，日澹風露寒。秋蔬盡蕪沒，好樹亦凋殘。
唯有數叢菊，新開籬落間。攜觴聊就（一作自）酌，為爾一留連。
憶我少小日，易為興所牽。見酒無時節，未飲已欣然。
近從年長來，漸覺取樂難。常恐更衰老，強飲亦無歡。
顧謂爾菊花，後時何獨鮮。誠知不為我，借爾暫開顏。
[頁]卷,冊....[4731]429,13
第198筆
　　　　觀稼　白居易
世役不我牽，身心常自若。晚出看田畝，閒行旁村落。
纍纍繞場稼，嘖嘖群飛雀。年豐豈獨人，禽鳥聲亦樂。
田翁逢我喜，默起具尊（一作杯）杓。斂手笑相延，社酒有殘酌。
愧茲勤且敬，藜杖為淹泊。言動任天真，未覺農人惡。
停杯問生事，夫種妻兒穫。筋力苦疲勞，衣食常單薄。
自慚祿仕者，曾不營農作。飽食無所勞，何殊衛人鶴。
[頁]卷,冊....[4731]429,13
第199筆
　　　　聞哭者　白居易
昨日南鄰哭，哭聲一何苦。云是妻哭夫，夫年二十五。
今朝北里哭，哭聲又何切。云是母哭兒，兒年十七八。
四鄰尚如此，天下多夭折。乃知浮世人，少得垂白髮。
余今過四十，念彼聊自悅。從此明鏡中，不嫌頭[4731]似雪。
[頁]卷,冊....[4732]429,13
第200筆
　　　　新構亭臺示諸弟姪　白居易
平臺高數尺，臺上結茅茨。東西疏二牖，南北開兩扉。
蘆簾前後卷，竹簟當中施。清泠白石枕，疏涼黃葛衣。
開襟向風坐，夏日如秋時。嘯傲頗有趣，窺臨不知疲。
東窗對華山，三峰碧參差。南檐當渭水，臥見雲帆飛。
仰摘枝上果，俯折畦中葵。足以充飢渴，何必慕甘肥。
況有好群從，旦夕相追隨。
[頁]卷,冊....[4732]429,13
第201筆
　　　　自吟拙什因有所懷　白居易
懶病每多暇，暇來何所為。未能拋筆硯，時作一篇詩。
詩成澹無味，多被眾人嗤。上怪落聲韻，下嫌拙言詞。
時時自吟詠，吟罷有所思。蘇州及彭澤，與我不同時。
此外復誰愛，唯有元微之。謫（一作趁）向江陵府，三年作判司。
相去二千里，詩成遠不知。
[頁]卷,冊....[4732]429,13
第202筆
　　　　東坡（一作陂）秋意寄元八　白居易
寥落野陂畔，獨行思有餘。秋荷病葉上，白露大如珠。
忽憶同賞地，曲江東（一作南）北隅。秋池（一作步）少遊客，唯我與君俱。
啼蛩隱紅蓼，瘦馬蹋青蕪。當時與今日，俱是暮秋初。
節物苦相似，時景亦無餘。唯有人分散，經年不得書。
[頁]卷,冊....[4732]429,13
第203筆
　　　　閒居　白居易
深閉竹間扉，靜掃松下地。獨嘯晚風前，何人知此意。
看山盡日坐，枕帙移時睡。誰能從我遊，使君心無事。
[頁]卷,冊....[4732]429,13
第204筆
　　　　詠拙　白居易
所稟有巧拙，不可改者性。所賦有厚薄，不可移者命。
我性愚且惷，我命薄且屯。問我何以知，所知良有因。
亦曾舉兩足，學人蹋紅塵。從茲知性拙，不解轉如輪。
亦曾奮六翮，高飛到青雲。從茲知命薄，摧落不逡巡。
慕貴而厭賤，樂富而惡貧。同此（一作出）天地間，我豈異於人。
性命苟如此，反則成苦辛。以此自安分，雖窮每欣欣。
葺茅為我廬，編蓬為我門。縫布作袍被，種穀充盤飧。
靜讀古人書，閒釣清渭濱。優哉復游哉，聊以終吾身。
[頁]卷,冊....[4733]429,13
第205筆
　　　　詠慵　白居易
有官慵不選，有田慵不農。屋穿慵不葺，衣裂慵不縫。
有酒慵不酌，無異尊常空。有琴慵不彈，亦與無弦同。
家人告飯盡，欲炊慵不舂。親朋寄書至，欲讀慵開封。
嘗聞嵇叔夜，一生在慵中。彈琴復鍛鐵，比我未為慵。
[頁]卷,冊....[4733]429,13
第206筆
　　　　冬夜　白居易
家貧親愛散，身病交遊罷。眼前無一人，獨掩村齋臥。
冷落燈火闇，離披簾幕破。策策窗戶前，又聞新雪下。
長年漸省睡，夜半起端坐。不學坐忘心，寂莫安可過。
兀然身寄世，浩然心委化。如此來四年，一千三百夜。
[頁]卷,冊....[4733]429,13
第207筆
　　　　村中留李三固言宿　白居易
平生早遊宦，不道無親故。如我與君心，相知應有數。
春明門前別，金氏陂中遇。村酒兩三杯，相留寒日[4733]暮。
勿嫌村酒薄，聊酌論心素。請君少踟躕，繫馬門前樹。
明年身若健，便擬江湖去。他日縱相思，知君無覓處。
後會既茫茫，今宵君且住。
[頁]卷,冊....[4734]429,13
第208筆
　　　　友人夜訪　白居易
檐間（一作前）清風簟，松下明月杯。幽意正如此，況乃故人來。
[頁]卷,冊....[4734]429,13
第209筆
　　　　遊悟真寺詩（一百三十韻）　白居易
元和九年秋，八月月上弦。我遊悟真寺，寺在王順山。
去山四五里，先聞水潺湲。自茲舍車馬，始涉（一作步）藍溪灣。
手拄青竹杖，足蹋白石灘。漸怪耳目曠，不聞人世喧。
山下望山上，初疑不可攀。誰知中有路，盤折通巖巔。
一息幡竿下，再休石龕邊。龕間長丈餘，門戶無扃關。
仰（一作俯）窺不見人，石髮垂若鬟。驚出白蝙蝠，雙飛如雪翻。
回首寺門望，青崖夾朱軒。如擘山腹開，置寺於其間。
入門無平地，地窄虛空寬。房廊與臺殿，高下隨峰巒。
巖崿無撮土，樹木多瘦堅。根株抱石長，屈曲蟲蛇蟠。
松桂亂無行，四時鬱芊芊。枝梢嫋青翠（一作清吹），韻若風中弦。
日月光不透，綠陰相交延。幽鳥時一聲，聞之似寒蟬。
首憩賓位亭，就坐未及安。須臾開北戶，萬里明豁然。
拂檐虹霏微，繞棟雲迴旋。赤日間白雨，陰晴同一川。
野綠簇草樹，眼界吞秦原。渭水細不見，漢陵小於拳。
卻顧來時路，縈紆映朱闌。歷歷上山人，一一遙可觀。
前對多寶塔，風鐸鳴四端。欒櫨與戶牖，恰恰金碧繁。
云昔迦葉佛，此地坐涅槃。至今鐵缽在，當底手跡穿。
西開玉像殿，白佛森比肩。斗藪塵埃衣，禮拜冰雪顏。
疊霜為袈裟，貫雹為華鬘。逼觀疑鬼功，其跡非雕鐫。
次登觀音堂，未到聞栴檀。上階脫雙履，斂足升淨（一作瑤）筵。
六楹排玉鏡，四座敷金鈿。黑夜自光明，不待燈燭[4734]然。
眾寶互低昂，碧佩珊瑚幡。風來似天樂，相觸聲珊珊。
白珠垂露凝，赤珠滴血殷。點綴佛髻上，合為七寶冠。
雙缾白琉璃，色若秋水寒。隔缾見舍利，圓轉如金丹。
玉笛何代物，天人施祇園。吹如秋鶴聲，可以降靈仙。
是時秋方中，三五月正圓。寶堂豁三門，金魄當其前。
月與寶相射，晶光爭鮮妍。照人心骨冷，竟夕不欲眠。
曉尋南塔路，亂竹低嬋娟。林幽不逢人，寒蝶飛翾翾。
山果不識名，離離夾道蕃。足以療飢乏，摘嘗味甘酸。
道南藍谷神，紫傘白紙錢。若歲有水旱，詔使修蘋蘩。
以地清淨故，獻奠無葷膻。危石疊四五，嵬欹且刓。
造物者何意，堆在巖東偏。冷滑無人跡，苔點如花牋。
我來登上頭，下臨不測淵。目眩手足掉，不敢低頭看。
風從石下生，薄人而上摶。衣服似羽翮，開張欲飛鶱。
三面峰，峰尖刀劍攢。往往（一作悠遠）白雲過，決開露青天。
西北日落時，夕暉紅團團。千里翠屏外，走下丹砂丸。
東南月上時，夜氣青漫漫。百丈碧潭底，寫出黃金盤。
藍水色似藍，日夜長潺潺。周迴繞山轉，下視如青環。
或鋪為慢流，或激為奔湍。泓澄最深處，浮出蛟龍涎。
側身入其中，懸磴尤險艱（一作難）。捫蘿蹋樛木，下逐飲澗猿。
雪迸起白鷺，錦跳驚紅鱣。歇定方盥漱，濯去支體煩。
淺深皆洞徹，可照腦與肝。但愛清見底，欲尋不知源。
東崖饒怪石，積甃蒼琅玕。溫潤發於外，其間韞璵璠。
卞和死已久，良玉多棄捐。或時洩光彩，夜與星月連。
中頂最高峰，拄天青玉竿。上不得，豈我能攀援。
上有白蓮池，素（一作紫）葩覆清瀾。聞名不可到，處所非人寰。
又有一片石，大如方尺磚。插在半壁上，其下萬仞懸。
云有過去師，坐得無生禪。號為定心石，長老世相傳。
卻上謁仙祠，蔓草生綿綿。昔聞王氏子，羽化升上玄。
其西曬藥臺，猶對芝朮田。時復明月夜，上聞黃鶴言。
迴尋畫龍堂，二叟鬢髮斑。想見聽法時，歡喜禮印壇。
復歸泉窟下，化作龍蜿蜒。階前石孔在，欲[4735]雨生白煙。
往有寫經僧，身靜心精專。感彼雲外鴿，群飛千翩翩。
來添硯中水，去吸巖底（一作下）泉。一日三往復，時節長不愆。
經成號聖僧，弟子名楊難。誦此蓮花偈，數滿百億千。
身壞口不壞，舌根如紅蓮。顱骨今不見，石函尚存焉。
粉壁有吳畫，筆彩依舊鮮。素屏有褚書，墨色如新乾。
靈（一作名）境與異跡，周覽無不殫。一遊五晝夜，欲返仍盤桓。
我本山中人，誤為時網牽。牽率使讀書，推挽令效官。
既登文字科，又忝諫諍員。拙直不合時，無益同素餐。
以此自慚惕，戚戚常寡歡。無成心力盡，未老形骸殘。
今來脫簪組，始覺離憂患。及為山水遊，彌得縱疏頑。
野麋斷羈絆，行走無拘攣。池魚放入海，一往何時還。
身著居士衣，手把南華篇。終來此山住，永謝區中緣。
我今四十餘，從此終身閒。若以七十期，猶得三十年。
[頁]卷,冊....[4736]429,13
第210筆
　　　　酬張十八訪宿見贈（自此後詩為贊善大夫時作）　白居易
昔我為近臣，君常稀到門。今我官職冷，君君來往頻。
我受狷介性，立為頑拙身。平生雖寡合，合即無緇磷。
況君秉高義，富貴視如雲。五侯三相家，眼冷不見君。
問其所與游，獨言韓舍人。其次即及我，我愧非其倫。
胡為謬相愛，歲晚逾勤勤。落然頹檐下，一話夜達晨。
床單食味薄，亦不嫌我貧。日高上馬去，相顧猶逡巡。
長安久無雨，日赤風昏昏。憐君將病眼，為我犯埃塵。
遠從延康里，來訪曲江濱。所重君子道，不獨愧相親。
[頁]卷,冊....[4736]429,13
第211筆
　　　　朝歸書寄元八　白居易
進入閤前拜，退就廊下餐。歸來昭國里，人臥馬歇鞍。
卻睡至日午，起坐心浩然。況當好時節，雨後清和天。
柿樹綠陰合，王家庭院寬。缾中鄠縣酒，牆上終南山。
獨眠仍獨坐，開襟當風前。禪師與詩客，次第來[4736]相看。
要語連夜語，須眠終日眠。除非奉朝謁，此外無別牽。
年長身且健，官貧心甚安。幸無急病痛，不至苦飢寒。
自此聊以（一作以此聊自）適，外緣不能干。唯應（一作為）靜者信，難為動者言。
臺中元侍御，早晚作郎官。未作郎官際，無人相伴閒。
[頁]卷,冊....[4737]429,13
第212筆
　　　　酬吳七見寄　白居易
曲江有病客，尋常多掩關。又聞馬死來，不出身更閒。
聞有送書者，自起出門看。素緘署丹字，中有瓊瑤篇。
口吟耳自聽，當暑忽翛然。似漱寒玉冰（一作水），如聞商風弦。
首章歎時節，末句思笑言。懶慢不相訪，隔街如隔山。
嘗聞陶潛語，心遠地自偏。君住安邑里，左右車徒喧。
竹藥閉深院，琴尊開小軒。誰知市南地，轉作壺中天。
君本上清人，名在石堂間。不知有何過，謫作人間仙。
常恐歲月滿，飄然歸紫煙。莫忘蜉蝣內，進士有同年。
[頁]卷,冊....[4737]429,13
第213筆
　　　　昭國閒居　白居易
貧閒日高起，門巷晝寂寂。時暑放朝參，天陰少人客。
槐花滿田地，僅絕人行跡。獨在一床眠，清涼風雨夕。
勿嫌坊曲遠，近即多牽役。勿嫌祿俸薄，厚即多憂責。
平生尚恬曠，老大宜安適。何以養吾真，官閒居處僻。
[頁]卷,冊....[4737]429,13
第214筆
　　　　喜陳兄至　白居易
黃鳥啼欲歇，青梅結半成。坐憐春物盡，起入東園行。
攜觴懶獨酌，忽聞叩門聲。閒人猶喜至，何況是陳兄。
從容盡日語，稠疊長年情。勿輕一醆（一作杯）酒，可以話平生。
[頁]卷,冊....[4737]429,13
第215筆
　　　　贈杓直　白居易
世路重祿位（一作位祿），棲棲者孔宣。人情愛年壽，夭死者顏淵。
二人如何人，不奈命與天。我今信多幸，撫己愧前賢。
已年四十四，又為五品官。況茲知足外，別有所安焉。
早年以身代，直赴逍遙篇。近歲將心地，迴向南宗禪。
外順世間法，內脫區中緣。進不厭朝市，退不戀人寰。
自吾得此心，投足無不安。體非導引適，意無江湖閒。
有興或飲酒，無事多掩關。寂靜夜深坐，安穩日高眠。
秋不苦長夜，春不惜流年。委形老小外，忘懷生死間。
昨日共君語，與余心膂然。此道不可道，因君聊強言。
[頁]卷,冊....[4738]429,13
第216筆
　　　　寄張十八　白居易
飢止一簞食，渴止一壺漿。出入止一馬，寢興止一床。
此外無長物，於我有若亡。胡然不知足，名利心遑遑。
念茲彌懶放，積習遂為常。經旬不出門，竟日不下堂。
同病者張生，貧僻住延康。慵中每相憶，此意未能忘。
迢迢青槐街，相去八九坊。秋來未相見，應有新詩章。
早晚來同宿，天氣轉清涼。
[頁]卷,冊....[4738]429,13
第217筆
　　　　題玉泉寺　白居易
湛湛玉泉色，悠悠浮雲身。閒心對定水，清淨兩無塵。
手把青筇杖，頭戴白綸巾。興盡下山去，知我是誰人。
[頁]卷,冊....[4738]429,13
第218筆
　　　　朝回遊城南　白居易
朝退馬未困，秋初日猶長。回轡城南去，郊野正清涼。
水竹夾小徑，縈迴繞川岡。仰看晚山色，俯弄秋泉光。
青松繫我馬，白石為我床。常時簪組累，此日和身忘。
旦隨鵷鷺末，暮遊鷗鶴旁。機心一以盡，兩處不[4738]亂行。
誰辨心與跡，非行亦非藏。
[頁]卷,冊....[4739]429,13
第219筆
　　　　舟行（江州路上作）　白居易
帆影日漸高，閒眠猶未起。起問鼓枻人，已行三十里。
船頭有行灶，炊稻烹紅鯉。飽食起婆娑，盥漱秋江水。
平生滄浪意，一旦來遊此。何況不失家，舟中載妻子。
[頁]卷,冊....[4739]429,13
第220筆
　　　　湓浦早冬　白居易
潯陽孟冬月，草木未全衰。祗抵（一作祗）長安陌，涼風八月時。
日西湓水曲，獨行吟舊詩。蓼花始零落，蒲葉稍離披。
但作城中想，何異曲江池。
[頁]卷,冊....[4739]429,13
第221筆
　　　　江州雪　白居易
新雪滿前山，初晴好天氣。日西騎馬出，忽有京都意。
城柳方綴花，檐冰纔結穗。須臾風日暖，處處皆飄墜。
行吟賞未足，坐歎銷何易。猶勝嶺南看，雰雰不到地。
[頁]卷,冊....[4739]429,13
第222筆
　　　　題潯陽樓（自此後詩江州司馬時作）　白居易
常愛陶彭澤，文思何高玄。又怪韋江州，詩情亦清閒。
今朝登此樓，有以知其然。大江寒見底，匡山青倚天。
深夜湓浦月，平旦鑪峰煙。清輝與靈氣，日夕供文篇。
我無二人才，孰為來其間。因高偶成句，俯仰愧江山。
[頁]卷,冊....[4740]430,13
第223筆
　　　　訪陶公舊宅（并序）　白居易
　　余夙慕陶淵明為人，往歲渭上閒居，嘗有效陶體詩十六首。今遊廬山
　　，經柴桑，過栗里，思其人，訪其宅，不能默默，又題此詩云。
垢塵不污玉，靈鳳（一作龜）不啄羶。嗚呼陶靖節，生彼晉宋間。
心實有所守，口終不能言。永惟孤竹子，拂衣首陽山。
夷齊各一身，窮餓未為（一作能）難。先生有五男，與之同飢寒。
腸中食不充，身上衣不完。連徵竟不起，斯可謂真賢。
我生君之後，相去五百年。每讀五柳傳，目想心拳拳。
昔常詠遺風，著為十六篇。今來訪故宅，森（一作參）若君在前。
不慕尊有酒，不慕琴無弦。慕君遺榮利，老死此（一作在）丘園。
柴桑古村落，栗里舊山川。不見籬下菊，但餘墟中煙。
子孫雖無聞，族氏猶未遷。每逢姓陶人，使我心依然。
[頁]卷,冊....[4740]430,13
第224筆
　　　　北亭　白居易
廬宮山下州，湓浦沙邊宅。宅北倚高岡，迢迢數千尺。
上有青青竹，竹間多白石。茅亭居上頭，豁達門四闢。
前楹卷簾箔，北牖施床席。江風萬里來，吹我涼淅淅。
日高公府歸，巾笏隨手擲。脫衣恣搔首，坐臥任所適。
時傾一杯酒，曠望湖天夕。口詠獨酌謠，目送歸飛翮。
慚無出塵操，未免折腰役。偶獲此閒居，謬似高人跡。
[頁]卷,冊....[4741]430,13
第225筆
　　　　泛（一作游）湓水　白居易
四月未全熱，麥涼江氣（一作風）秋。湖山處處好，最愛湓水頭。
湓水從東來，一派入江流。可憐似縈帶，中有隨風舟。
命酒一臨泛，舍鞍揚櫂謳。放迴岸傍馬，去逐波間鷗。
煙浪始渺渺，風襟亦悠悠。初疑上河漢，中若尋瀛州。
汀樹綠拂地（一作池），沙草芳未休。青蘿與紫葛，枝蔓垂相樛。
繫纜步平岸，迴頭望江州。城雉映水見，隱隱如蜃樓。
日入意未盡，將歸復少留。到官行半歲，今日方一遊。
此地來何暮，可以寫吾憂。
[頁]卷,冊....[4741]430,13
第226筆
　　　　答故人　白居易
故人對酒歎，歎我在天涯。見我昔榮遇，念我今蹉跎。
問我為司馬，官意復如何。答云且勿歎，聽我為君歌。
我本蓬蓽人，鄙賤劇泥沙。讀書未百卷，信口嘲風花。
自從筮仕來，六命三登科。顧慚虛劣姿，所得亦已多。
散員足庇身，薄俸可資家。省分輒自愧，豈為不遇耶。
煩君對杯酒，為我一咨蹉。
[頁]卷,冊....[4741]430,13
第227筆
　　　　官舍內新鑿小池　白居易
簾下開小池，盈盈水方積。中底鋪白沙，四隅甃青石。
勿言不深廣，但取（一作足）幽人適。泛灩微雨朝，泓澄[4741]明月夕。
豈無大江水，波浪連天白。未如床席間，方丈深盈尺。
清淺可狎弄，昏煩聊漱滌。最愛曉瞑時，一片秋天碧。
[頁]卷,冊....[4742]430,13
第228筆
　　　　宿簡寂觀　白居易
巖白雲尚屯，林紅葉初隕。秋光引閒步，不知身（一作行）遠近。
夕投靈洞宿，臥覺塵機泯。名利心既忘，市朝夢亦盡。
暫來尚如此，況乃終身隱。何以療夜飢，一匙雲母粉。
[頁]卷,冊....[4742]430,13
第229筆
　　　　讀謝靈運詩　白居易
吾聞達士道，窮通順冥數。通乃朝廷來，窮即江湖去。
謝公才廓落，與世不相遇。壯志鬱不用，須有所洩處。
洩為山水詩，逸韻諧奇趣。大必籠天海，細不遺草樹。
豈惟玩景物，亦欲攄心素。往往即事中，未能忘興諭。
因知康樂作，不獨在章句。
[頁]卷,冊....[4742]430,13
第230筆
　　　　北亭獨宿　白居易
悄悄壁下床，紗籠耿殘燭。夜半獨眠覺，疑在僧房宿。
[頁]卷,冊....[4742]430,13
第231筆
　　　　約心　白居易
黑鬢絲雪侵，青袍塵土涴。兀兀復騰騰，江城一上佐。
朝就高齋上，熏然負暄臥。晚下小池前，澹然臨水坐。
已約終身心，長如今日過。
[頁]卷,冊....[4742]430,13
第232筆
　　　　晚望　白居易
江城寒角動，沙洲夕鳥還。獨在（一作坐）高亭上，西南望遠山。
[頁]卷,冊....[4742]430,13
第233筆
　　　　早春　白居易
雪消冰又釋，景和風復暄。滿庭田地溼，薺葉生牆根。
官舍悄無事，日西斜掩門。不開莊老卷，欲與何人言。
[頁]卷,冊....[4743]430,13
第234筆
　　　　春寢　白居易
何處春喧來，微和生血氣。氣熏肌骨暢，東窗一昏睡。
是時正月晦，假日無公事。爛熳不能休，自（一作日）午將及未。
緬思少健日，甘寢常自恣。一從衰疾來，枕上無此味。
[頁]卷,冊....[4743]430,13
第235筆
　　　　睡起晏坐　白居易
後亭晝眠足，起坐春景暮。新覺眼猶昏，無思心正住。
澹寂歸一性，虛閒遺萬慮。了然此時心，無物可譬喻。
本是無有鄉，亦名不用處。行禪與坐忘，同歸無異路。（道書云，無何有之鄉。禪經云，不用處。二者殊名而同歸。）
[頁]卷,冊....[4743]430,13
第236筆
　　　　詠懷　白居易
盡日松下坐，有時池畔行。行立與坐臥，中懷澹無營。
不覺流年過，亦任白髮生。不為世所薄，安得遂閒情。
[頁]卷,冊....[4743]430,13
第237筆
　　　　春遊二（一作西）林寺　白居易
下馬二（一作西）林寺，翛然進輕策。朝為公府吏，暮作（一作是）靈山客。
二月匡廬北，冰雪始消釋。陽叢抽茗芽，陰竇洩泉脈。
熙熙風土暖，藹藹雲嵐積。散作萬壑春，凝為一氣碧。
身閒易飄泊，官散無牽迫。緬彼十八人，古今同此適。（昔永、遠、宗、雷等十八賢同隱於二林寺。）
是年淮寇起，處處興兵革。智士勞思謀，戎臣苦征役。[4743]
獨有不才者，出中弄泉石。
[頁]卷,冊....[4744]430,13
第238筆
　　　　出山吟　白居易
朝詠遊仙詩，暮歌采薇曲。臥雲坐白石，山中十五宿。
行隨出洞水，迴別緣巖竹。早晚重來遊，心期瑤草綠。
[頁]卷,冊....[4744]430,13
第239筆
　　　　歲暮　白居易
已任時命去，亦從歲月除。中心一調伏，外累盡空虛。
名宦意已矣，林泉計何如。擬近東林寺，溪邊結一廬。
[頁]卷,冊....[4744]430,13
第240筆
　　　　聞早鶯　白居易
日出眠未起，屋頭聞早鶯。忽如上林曉，萬年枝上鳴。
憶為近臣時，秉筆直承明。春深視草暇，旦暮聞此聲。
今聞在何處，寂寞潯陽城。鳥聲信如一，分別在人情。
不作天涯意，豈殊禁中聽。
[頁]卷,冊....[4744]430,13
第241筆
　　　　栽杉　白居易
勁葉森利劍，孤莖挺端標。纔高四五尺，勢若干青霄。
移栽東窗前，愛爾寒不凋。病夫臥相對，日夕閒蕭蕭。
昨為山中樹，今為檐下條。雖然遇賞玩，無乃近塵囂。
猶勝澗谷底，埋沒隨眾樵。不見鬱鬱松，委質山上苗。
[頁]卷,冊....[4744]430,13
第242筆
　　　　過李生　白居易
蘋小蒲葉短，南湖春水生。子近湖邊住，靜境稱高情。
我為郡司馬，散拙無所營。使君知性野，衙退任閒[4744]行。
行攜小榼出（一作去），逢花輒獨傾。半酣到子舍，下馬扣柴荊。
何以引我步，繞籬竹萬莖。何以醒我酒，吳音吟一聲。
須臾進野飯，飯稻茹芹英。白甌青竹箸，儉潔無羶腥。
欲去復裴回，夕鴉已飛鳴。何當重遊此，待君湖水平。
[頁]卷,冊....[4745]430,13
第243筆
　　　　詠意　白居易
常聞南華經，巧勞智憂愁。不如無能者，飽食但遨遊。
平生愛慕道，今日近此流。自來潯陽郡，四序忽已周。
不分物黑白，但與時沈浮。朝餐夕安寢，用是為身謀。
此外即閒放，時尋山水幽。春遊慧遠寺，秋上庾公樓。
或吟詩一章，或飲茶一甌。身心一無繫，浩浩如虛舟。
富貴亦有苦，苦在心危憂。貧賤亦有樂，樂在身自由。
[頁]卷,冊....[4745]430,13
第244筆
　　　　食筍　白居易
此州乃（一作有）竹鄉，春筍滿山谷。山夫（一作翁）折盈抱（一作把），抱（一作將）來早（一作入）市鬻。
物以多為賤，雙錢易一束。置之炊（一作將歸安）甑中，與飯同時熟。
紫籜（一作斑殼）坼故錦，素肌擘新玉。每日遂加餐，（一作只此一蔬食。）經時（一作旬）不思肉。
久為京洛客，此味常不足。且食勿踟躕，南風吹作竹。
[頁]卷,冊....[4745]430,13
第245筆
　　　　遊石門澗　白居易
石門無舊徑，披榛訪遺跡。時逢山水秋，清輝如古昔。
常聞慧遠輩，題詩此巖壁。雲覆莓苔封，蒼然無處覓。
蕭疏野生竹，崩剝多年石。自從東晉後，無復人遊歷。
獨有秋澗聲，潺湲空旦夕。
[頁]卷,冊....[4745]430,13
第246筆
　　　　招東鄰[4745]　白居易
小榼二升酒，新簟六尺床。能來夜話否，池畔欲秋涼。
[頁]卷,冊....[4746]430,13
第247筆
　　　　題元十八溪亭（亭在廬山東南五老峰下）　白居易
怪君不喜仕，又不遊州里。今日到幽居，了然知所以。
宿君石溪亭，潺湲聲滿耳。飲君螺杯酒，醉臥不能起。
見君五老峰，益悔居城市。愛君三男兒，始歎身無子。
余方鑪峰下，結室為居士。山北與山東，往來從此始。
[頁]卷,冊....[4746]430,13
第248筆
　　　　香鑪峰下新置草堂即事詠懷題於石上　白居易
香鑪峰北面，遺愛寺西偏。白石何鑿鑿，清流亦潺潺。
有松數十株，有竹千餘竿。松張翠繖蓋，竹倚青琅玕。
其下無人居，悠（一作惜）哉多歲年。有時聚猿鳥，終日空風煙。
時有沈冥子，姓白字樂天。平生無所好，見此心依然。
如獲終老地，忽乎不知還（一作遷）。架巖結茅宇，斲壑開茶園。
何以洗我耳，屋頭飛落泉。何以淨（一作洗）我眼，砌下生白蓮。
左手攜一壺，右手挈五弦。傲然意自足，箕踞於其間。
興酣仰天歌，歌中聊寄言。言我本野夫，誤為世網牽。
時來昔捧日，老去今歸山。倦鳥得茂樹，涸魚返清源。
舍此欲焉往，人間多險艱。
[頁]卷,冊....[4746]430,13
第249筆
　　　　草堂前新開一池養魚種荷日有幽趣　白居易
淙淙三峽水，浩浩萬頃陂。未如新塘上，微風動漣漪。
小萍加泛泛，初蒲正離離。紅鯉二三寸，白蓮八九枝。
繞水欲成徑，護堤方插籬。已被山中客，呼作白家池。
[頁]卷,冊....[4746]430,13
第250筆
　　　　白雲期（黃石巖下作）[4746]　白居易
三十氣太壯，胸中多是非。六十身太老，四體不支持。
四十至五十，正是退閒時。年長識命分，心慵少營為。
見酒興猶在，登山力未衰。吾年幸當此，且與白雲期。
[頁]卷,冊....[4747]430,13
第251筆
　　　　登香鑪峰頂　白居易
迢迢香鑪峰，心存耳目想。終年牽物役，今日方一往。
攀蘿蹋危石，手足勞俯仰。同遊三四人，兩人不敢上。
上到峰之頂，目眩神（一作心）怳怳。高低有萬尋，闊狹無數丈。
不窮視聽界，焉識宇宙廣。江水細如繩，湓城小於掌。
紛吾何屑屑，未能脫塵鞅。歸去思自嗟，低頭入蟻壤。
[頁]卷,冊....[4747]430,13
第252筆
　　　　答崔侍郎錢舍人書問因繼以詩　白居易
旦暮兩蔬食，日中一閒眠。便是了一日，如此已三年。
心不擇時適，足不揀地安。窮通與遠近，一貫無兩端。
常見今之人，其心或不然。在勞則念息，處靜已思喧。
如是用身心，無乃自傷殘。坐輸憂惱便（一作使），安得形神全。
吾有二道友，藹藹崔與錢。同飛青雲路，獨墮黃泥泉。
歲暮物萬變，故情何不遷。應為平生心，與我同一源。
帝鄉遠於日，美人高在天。誰謂萬里別，常若在目前。
泥泉樂者魚，雲路遊者鸞。勿言雲泥異，同在逍遙間。
因君問心地，書後偶成篇。慎勿說向人，人多笑此言。
[頁]卷,冊....[4747]430,13
第253筆
　　　　烹葵　白居易
昨臥不夕食，今起乃朝飢。貧廚何所有，炊稻烹秋葵。
紅粒香復軟，綠英滑且肥。飢來止於飽，飽後復何（一作復何所）思。
憶昔（一作思憶）榮遇日，迨今窮退時。今亦不凍餒，昔亦無餘資。
口既不減食，身又不減衣。撫心私自問，何者是榮衰。
勿學常人意，其間分是非。
[頁]卷,冊....[4747]430,13
第254筆
　　　　小池二首　白居易
晝倦前齋熱，晚愛小池清。映林餘景沒，近水微涼生。
坐把蒲葵扇，閒吟三兩聲。

有意不在大，湛湛方丈餘。荷側瀉清露，萍開見游魚。
每一臨此坐，憶歸青溪居。

[頁]卷,冊....[4748]430,13
第255筆
　　　　閉（一作掩）關　白居易
我心忘世久，世亦不我干。遂成一無事，因得長掩關。
掩關來幾時，髣髴二三年。著書已盈帙，生子欲能言。
始悟身向（一作易）老，復悲世多艱。迴顧趨時者，役役塵壤間。
歲暮竟何得，不如且安閒。
[頁]卷,冊....[4748]430,13
第256筆
　　　　弄龜羅　白居易
有姪始六歲，字之為阿龜。有女生三年，其名曰羅兒。
一始學笑語，一能誦歌詩。朝戲抱我足，夜眠枕我衣。
汝生何其晚，我年行已衰。物情小可念，人意老多慈。
酒美竟須壞，月圓終有虧。亦如恩愛緣，乃是憂惱資。
舉世同此累，吾安能去之。
[頁]卷,冊....[4748]430,13
第257筆
　　　　截樹　白居易
種樹當前軒，樹高柯葉繁。惜哉遠山色，隱此蒙籠間。
一朝持斧斤，手自截其端。萬葉落頭上，千峰來面前。
忽似決雲霧，豁達睹青天。又如所念人，久別一款顏。
始有清風至，稍見飛鳥遠。開懷東南望，目遠心遼然。
人各有偏好，物莫能兩全。豈不愛柔條，不如見青山。
[頁]卷,冊....[4748]430,13
第258筆
　　　　望江樓上作　白居易
江畔百尺樓，樓前千里道。憑高望平遠，亦足舒懷抱。
驛路使憧憧，關防兵草草。及茲多事日，尤覺閒人[4748]好。
我年過不惑，休退誠非早。從此拂塵衣，歸山未為老。
[頁]卷,冊....[4749]430,13
第259筆
　　　　題座隅　白居易
手不任執殳，肩不能荷鋤。量力揆所用，曾不敵一夫。
幸因筆硯功，得升仕進途。歷官凡五六，祿俸及妻孥。
左右有兼僕，出入有單車。自奉雖不厚，亦不至飢劬。
若有人及此，傍觀為何如。雖賢亦為幸，況我鄙且愚。
伯夷古賢人，魯山亦其徒。時哉無奈何，俱化為餓殍。（元魯山山居阻水，食絕而終。）
念彼益自愧，不敢忘斯須。平生榮利心，破滅無遺餘。
猶恐塵妄起，題此於座隅。
[頁]卷,冊....[4749]430,13
第260筆
　　　　昔與微之在朝日同蓄休退之心迨今十年淪落老大追尋前約且結後期　白居易
往子為御史，伊余忝拾遺。皆逢盛明代，俱登清近司。
予繫玉為佩，子曳繡為衣。從容香煙下，同侍白玉墀。
朝見寵者辱，暮見安者危。紛紛無退者，相顧令人悲。
宦情君早厭，世事我深知。常於榮顯日，已約林泉期。
況今各流落，身病齒髮衰。不作臥雲計，攜手欲何之。
待君女嫁後，及我官滿時。稍無骨肉累，粗有漁樵資。
歲晚青山路，白首期同歸。
[頁]卷,冊....[4749]430,13
第261筆
　　　　垂釣　白居易
臨水一長嘯，忽思十年初。三登甲乙第，一入承明廬。
浮生多變化，外事有盈虛。今來伴江叟，沙頭坐釣魚。
[頁]卷,冊....[4749]430,13
第262筆
　　　　晚燕　白居易
百鳥乳雛畢，秋燕獨蹉跎。去社日已近，銜泥意如何。
不悟時節晚，徒施工用多。人間事亦爾，不獨燕營[4749]窠。
[頁]卷,冊....[4750]430,13
第263筆
　　　　贖雞　白居易
清晨臨江望，水禽正諠繁。鳧雁與鷗鷺，游颺戲朝暾。
適有鬻雞者，挈之來遠村。飛鳴彼何樂，窘束此何冤。
喔喔十四雛，罩縛同一樊。足傷金距蹜，頭搶花冠翻。
經宿廢（一作費）飲啄，日高詣屠門。遲迴未死間，飢渴欲相吞。
常慕古人道，仁信及魚豚。見茲生惻隱，贖放雙林園。
開籠解索時，雞雞聽我言。與爾鏹三百，小惠何足論。
莫學銜環雀，崎嶇謾報恩。
[頁]卷,冊....[4750]430,13
第264筆
　　　　秋日懷杓直（時杓直出牧澧州）　白居易
晚來天色好，獨出江邊步。憶與李舍人，曲江相近住。
常云遇清景，必約同幽趣。若不訪我來，還須覓君去。
開眉笑相見，把手期何處。西寺老胡僧，南園亂松樹。
攜持小酒榼，吟詠新詩句。同出復同歸，從朝直至暮。
風雨忽消散，江山眇回互。潯陽與涔陽，相望空雲霧。
心期自乖曠，時景還如故。今日郡齋中，秋光誰共度。
[頁]卷,冊....[4750]430,13
第265筆
　　　　食後　白居易
食罷一覺睡，起來兩甌茶。舉頭看日影，已復西南斜。
樂人惜日促，憂人厭年賒。無憂無樂者，長短任生涯。
[頁]卷,冊....[4750]430,13
第266筆
　　　　齊物二首　白居易
青松高百尺（一作丈），綠蕙低數寸。同生（一作此）大塊間，長短各有分。
長者不可退，短者不可進。若用此理推，[4750]窮通兩無悶。

椿壽八千春，槿花不經宿。中間復何有，冉冉孤竹生。
竹身三年老，竹色四時綠。雖謝椿有余，猶勝槿不足。

[頁]卷,冊....[4751]430,13
第267筆
　　　　山下宿　白居易
獨到山下宿，靜向月中行。何處水邊碓，夜舂雲母聲。
[頁]卷,冊....[4751]430,13
第268筆
　　　　題舊寫真圖　白居易
我昔三十六，寫貌在丹青。我今四十六，衰悴臥江城。
豈此（一作止）十年老，曾與眾苦并。一照舊圖畫，無復昔儀形。
形影默相顧，如弟對老兄。況使他人見，能不昧平生。
羲和鞭日走，不為我少停。形骸屬日月，老去何足驚。
所恨凌煙閣，不得畫功名。
[頁]卷,冊....[4751]430,13
第269筆
　　　　閒居　白居易
肺病不飲酒，眼昏不讀書。端然無所作，身意閒有餘。
雞棲籬落晚，雪映林木疏。幽獨已云極，何必山中居。
[頁]卷,冊....[4751]430,13
第270筆
　　　　對酒示行簡　白居易
今日一尊酒，歡暢何怡怡。此樂從中來，他人安得知。
兄弟唯二人，遠別恆苦悲。今春自巴峽，萬里平安歸。
復有雙幼妹，笄年未結褵。昨日嫁娶畢，良人皆可依。
憂念（一作心）兩消釋，如刀斷羈縻。身輕心無繫，忽欲凌空飛。
人生苟有累，食肉常如飢。我心既無苦，飲水亦可肥。
行簡勸爾酒，停杯聽我辭。不歎鄉國[4751]遠，不嫌官祿微。
但願我與爾，終老不相離。
[頁]卷,冊....[4752]430,13
第271筆
　　　　詠懷　白居易
冉牛與顏淵，卞和與馬遷。或罹天六（一作夭）極，或被人刑殘。
顧我信為幸，百骸且完全。五十不為夭，吾今欠數年。
知分心自足，委順身常安。故雖窮退日，而無戚戚顏。
昔有榮先生，從事於其間。今我不量力，舉心欲攀援。
窮通不由己，歡戚不由天。命即無奈何，心可使泰然。
且務由己者，省躬諒非難。勿問由天者，天高難與言。
[頁]卷,冊....[4752]430,13
第272筆
　　　　夜琴　白居易
蜀〔桐〕（琴）木性實，楚絲音韻清。調慢彈且緩，夜深十數聲。
入耳澹無味，愜心潛有情。自弄還自罷，亦不要人聽。
[頁]卷,冊....[4752]430,13
第273筆
　　　　山中獨吟　白居易
人各有一癖，我癖在章句。萬緣皆已消，此病獨未去。
每逢美風景，或對好親故。高聲詠一篇，恍若與神遇。
自為江上客，半在山中住。有時新詩成，獨上東巖路。
身倚白石崖，手攀青桂樹。狂吟驚林壑，猿鳥皆窺覷。
恐為世所嗤，故就無人處。
[頁]卷,冊....[4752]430,13
第274筆
　　　　達理二首　白居易
何物壯不老，何時窮不通。如彼音與律，宛轉旋為宮。
我命獨何薄，多悴而少豐。當壯已先衰，暫泰還長窮。
我無奈命何，委順以待終。命無奈我何，方寸如虛空。
瞢然與化俱，混然與俗同。誰能坐自（一作此）苦，[4752]齟齬於其中。

舒姑化為泉，牛哀病作虎。或柳生肘間，或男變為女。
鳥獸及水木，本不與民伍。胡然生變遷，不待死歸土。
百骸是己物，尚不能為主。況彼時命間，倚伏何足數。
時來不可遏，命去焉能取。唯當養浩然，吾聞達人語。

[頁]卷,冊....[4753]430,13
第275筆
　　　　湖亭晚望殘水　白居易
湖上秋泬寥，湖邊晚蕭瑟。登亭望湖水，水縮湖底出。
清渟得早霜，明滅浮殘日。流注隨地勢，窪坳無定質。
泓澄白龍臥，宛轉青蛇屈。破鏡折劍頭，光芒又非一。
久為山水客，見盡幽奇物。及來湖亭望，此狀難談悉。
乃知天地間，勝事殊未畢。
[頁]卷,冊....[4753]430,13
第276筆
　　　　郭虛舟相訪　白居易
朝暖就南軒，暮寒歸後屋。晚酒（一作酌）一兩杯，夜棋三數局。
寒灰埋暗火，曉燄凝殘燭。不嫌貧冷人，時來同一宿。
[頁]卷,冊....[4753]430,13
第277筆
　　　　長慶二年七月自中書舍人出守杭州路次藍溪作（自此後詩俱赴杭州時作）　白居易
太原一男子，自顧庸且鄙。老逢不次恩，洗拔出泥滓。
既居可言地，願助朝廷理。伏閤三上章，戇愚不稱旨。
聖人存大體，優貸容不死。鳳詔停舍人，魚書除刺史。
冥懷齊寵辱，委順隨行止。我自得此心，於茲十年矣。
餘杭乃名郡，郡郭臨江汜。已想海門山，潮聲來入耳。
昔予貞元末，羇旅曾遊此。甚覺太守尊，亦諳魚酒美。
因生江海興，每羨滄浪水。尚擬拂衣行，況今兼祿仕。
青山峰巒接，白日煙塵起。東道既不通，改轅遂南指。
自秦窮楚越，浩蕩五千里。聞有賢主人，而多好山水。
是行頗為愜，所歷良可紀。策馬度藍溪，勝遊從此始。
[頁]卷,冊....[4754]431,13
第278筆
　　　　初出城留別　白居易
朝從紫禁歸，暮出青門去。勿言城東陌，便是江南路。
揚鞭簇車馬，揮手辭親故。我生本無鄉，心安是歸處。
[頁]卷,冊....[4754]431,13
第279筆
　　　　過駱山人野居小池（駱生棄官居此二十餘年）　白居易
茅覆環堵亭，泉添方丈沼。紅芳照水荷，白頸觀魚鳥。
拳石苔蒼翠，尺波煙杳渺。但問有意無，勿論池大[4754]小。
門前車馬路，奔走無昏曉。名利驅人心，賢愚同擾擾。
善哉駱處士，安置身心了。何乃獨多君，丘園居者少。
[頁]卷,冊....[4755]431,13
第280筆
　　　　宿清源寺　白居易
往謫潯陽去，夜憩輞溪曲。今為錢塘行，重經茲寺宿。
爾來幾何歲，溪草二八綠。不見舊房僧，蒼然新樹木。
虛空走日月，世界遷陵谷。我生寄其間，孰能逃倚伏。
隨緣又南去，好住東廊竹。
[頁]卷,冊....[4755]431,13
第281筆
　　　　宿藍溪對月（一作宿藍橋題月）　白居易
昨夜鳳池頭，今夜藍溪（一作溪橋）口。明月本無心，行人自回首。
新秋松影下，半夜鐘聲後。清影不宜昏，聊將茶代酒。
[頁]卷,冊....[4755]431,13
第282筆
　　　　自秦望赴五松驛馬上偶睡睡覺成吟　白居易
長途發已久，前館行未至。體倦目已昏，瞌然遂成睡。
右袂尚垂鞭，左手暫委轡。忽覺問僕夫，纔行百步地。
形神分處所，遲速相乖異。馬上幾多時，夢中無限事。
誠哉達人語，百齡同一寐。
[頁]卷,冊....[4755]431,13
第283筆
　　　　鄧州路中作　白居易
蕭蕭誰家村，秋梨葉半坼。漠漠誰家園，秋韭花初白。
路逢故里物，使我嗟行役。不歸渭北村，又作江南客。
去鄉徒自苦，濟世終無益。自問波上萍，何如澗中石。
[頁]卷,冊....[4755]431,13
第284筆
　　　　朱藤杖紫驄（一有馬字）吟　白居易
拄上山之上，騎下山之下。江州去日朱藤杖，忠州歸日紫驄馬。
天生二物濟我窮，我生合是棲棲者。
[頁]卷,冊....[4755]431,13
第285筆
　　　　桐樹館重題　白居易
階前下馬時，梁上題詩處。慘澹病使君，蕭疏老松樹。
自嗟還自哂，又向杭州去。
[頁]卷,冊....[4756]431,13
第286筆
　　　　過紫霞蘭若　白居易
我愛此山頭，及此三登歷。紫霞舊精舍，寥落空泉石。
朝市日喧隘，雲林長悄寂。猶存住寺僧，肯有歸山客。
[頁]卷,冊....[4756]431,13
第287筆
　　　　感舊紗帽（帽，即故李侍郎所贈。）　白居易
昔君烏紗帽，贈我白頭翁。帽今在頂上，君已歸泉中。
物故猶堪用，人亡不可逢。岐山今夜月，墳樹正秋風。
[頁]卷,冊....[4756]431,13
第288筆
　　　　思竹窗　白居易
不憶西省松，不憶南宮菊。（西省大院有松，南宮本廳多菊。）惟憶新昌堂，蕭蕭北窗竹。
窗間枕簟在，來後何人宿。
[頁]卷,冊....[4756]431,13
第289筆
　　　　馬上作　白居易
處世非不遇，榮身頗有餘。勳為上柱國，爵乃朝大夫。
自問有何才，兩入承明廬。又問有何政，再駕朱輪車。
矧予東山人，自惟樸且疏。彈琴復有酒，且慕嵇阮徒。
闇被鄉里薦，誤上賢能書。一列朝士籍，遂為世網拘。
高有罾繳憂，下有陷阱虞。每覺宇宙窄，未嘗心體舒。
蹉跎二十年，頷下生白鬚。何言左遷去，尚獲專城居。
杭州五千里，往若投淵魚。雖未脫簪組，且來泛江湖。
吳中多詩人，亦不少酒酤。高聲詠篇什，大笑飛杯盂。
五十未全老，尚可且歡娛。用茲送日月，君以為何如。
秋風起江上，白日落路隅。回首語五馬，[4756]去矣勿踟躕。
[頁]卷,冊....[4757]431,13
第290筆
　　　　秋蝶　白居易
秋花紫蒙蒙，秋蝶黃茸茸。花低蝶新小，飛戲叢西東。
日暮涼風來，紛紛花落叢。夜深白露冷，蝶已死叢中。
朝生夕俱死，氣類各相從。不見千年鶴，多棲百丈松。
[頁]卷,冊....[4757]431,13
第291筆
　　　　登商山最高頂　白居易
高高此山頂，四望唯煙雲。下有一條路，通達楚與秦。
或名誘其心，或利牽其身。乘者及（一作與）負者，來去何云云（一作紛紛）。
我亦斯人徒，未能出囂塵。七年三往復，何得笑他人。
[頁]卷,冊....[4757]431,13
第292筆
　　　　枯桑　白居易
道傍老枯樹，枯來非一朝。皮黃外尚活，心黑中先焦。
有似多憂者，非因外火燒。
[頁]卷,冊....[4757]431,13
第293筆
　　　　山路偶興　白居易
筋力未全衰，僕馬不至弱。又多山水趣，心賞非寂寞。
捫蘿上煙嶺，蹋石穿雲壑。谷鳥晚仍啼，洞花秋不落。
提籠復攜榼，遇勝時停泊。泉憩茶數甌，嵐行酒一酌。
獨吟還獨嘯，此興殊未惡。假使在城時，終年有何樂。
[頁]卷,冊....[4757]431,13
第294筆
　　　　山雉　白居易
五步一啄草，十步一飲水。適性遂其生，時哉山梁雉。
梁上無罾繳，梁下無鷹鸇。雌雄與群雛，皆得終天年。
嗟嗟籠下雞，及彼池中雁。既有稻粱恩，必有犧牲患。
[頁]卷,冊....[4757]431,13
第295筆
　　　　初下漢江舟中作寄兩省給舍　白居易
秋水淅紅粒，朝煙烹白鱗。一食飽至夜，一臥安達晨。
晨無朝謁勞，夜無直宿勤。不知兩掖客，何似扁舟人。
尚想到郡日，且稱守土臣。猶須副憂寄，恤隱安疲民。
年庶報政，三年當退身。終使滄浪水，濯吾纓上塵。
[頁]卷,冊....[4758]431,13
第296筆
　　　　自蜀江至洞庭湖口有感而作　白居易
江從西南來，浩浩無旦夕。長波逐若瀉，連山鑿如劈。
千年不壅潰，萬姓無墊溺。不爾民為魚，大哉禹之績。
導岷既艱遠，距海無咫尺。胡為不訖功，餘（一作湖）水斯委積。
洞庭與青草，大小兩相敵。混合萬丈深，淼茫千里白。
每歲秋夏時，浩大吞七澤。水族窟穴多，農人土地窄。
我今尚嗟歎，禹豈不愛惜。邈未究其由，想古觀遺跡。
疑此苗人頑，恃險不終役。帝亦無奈何，留患與今昔。
水流天地內，如身有血脈。滯則為疽疣，治之在鍼石。
安得禹復生，為唐水官伯。手提倚天劍，重來親指畫。
疏河似翦紙，決壅同（一作如）裂帛。滲作膏腴田，蹋平魚鱉宅。
龍宮變閭里，水府生禾麥。坐添百萬戶，書我司徒籍。
[頁]卷,冊....[4758]431,13
第297筆
　　　　初領郡政衙退登東樓作（自後詩到杭州後作）　白居易
鰥惸心所念，簡牘手自操。何言符竹貴，未免州縣勞。
賴是餘杭郡，臺榭繞官曹。凌晨親政事，向晚恣遊遨。
山冷微有雪，波平未生濤。水心如鏡面，千里無纖毫。
直下江最闊，近東樓更高。煩襟與滯念，一望皆遁逃。
[頁]卷,冊....[4758]431,13
第298筆
　　　　清調吟[4758]　白居易
索索風戒寒，沈沈日藏耀。勸君飲濁醪，聽我吟清調。
芳節變窮陰，朝光成夕照。與君生此世，不合長年少。
今晨從此過（一作遊），明日安能料。若不結跏禪，即須開口笑。
[頁]卷,冊....[4759]431,13
第299筆
　　　　狂歌詞　白居易
明月照君席，白露霑我衣。勸君酒杯滿，聽我狂歌詞。
五十已後衰，二十已前癡。晝夜又分半，其間幾何時。
生前不歡樂，死後有餘貲。焉用黃墟下，珠衾玉匣為。
[頁]卷,冊....[4759]431,13
第300筆
　　　　郡亭　白居易
平旦起視事，亭午臥掩關。除親薄領外，多在琴書前。
況有虛白亭，坐見海門山。潮來一憑檻，賓至一開筵。
終朝對雲水，有時聽管弦。持此聊過日，非忙亦非閒。
山林太寂寞，朝闕空喧煩。唯茲郡閤內，囂靜得中間。
[頁]卷,冊....[4759]431,13
第301筆
　　　　詠懷　白居易
昔為鳳閤郎，今為二千石。自覺不如今，人言不如昔。
昔雖居近密，終日多憂惕。有詩不敢吟，有酒不敢喫。
今雖在疏遠，竟歲無牽役。飽食坐終朝，長歌醉通夕。
人生百年內，疾速如過隙。先務身安閒，次要心歡適。
事有得而失，物有損而益。所以見道人，觀心不觀跡。
[頁]卷,冊....[4759]431,13
第302筆
　　　　立春後五日　白居易
立春後五日，春態紛婀娜。白日斜漸長，碧雲低欲墮。
殘冰坼玉片，新萼排紅顆。遇物盡欣欣，愛春非獨我。
迎芳後園立，就暖前檐作。還有惆悵心，欲別紅爐火。
[頁]卷,冊....[4759]431,13
第303筆
　　　　郡中即事　白居易
漫漫潮初平，熙熙春日至。空闊遠江山，晴明好天氣。
外有適意物，中無繫心事。數篇對竹吟，一杯望雲醉。
行攜杖扶力，臥讀書取睡。久養病形骸，深諳閒氣味。
遙思九城陌，擾擾趨名利。今朝是雙（一作隻）日，朝謁多軒騎。
寵者防悔尤，權者懷憂畏。為報高車蓋，恐非真富貴。
[頁]卷,冊....[4760]431,13
第304筆
　　　　郡齋暇日辱常州陳郎中使君早春晚坐水西館書事詩十六韻見寄亦以十六韻酬之　白居易
新年多暇日，晏起褰簾坐。睡足心更慵，日高頭未裹。
徐傾下藥酒，稍爇煎茶火。誰伴寂寥身，無弦琴在左。
遙思毘陵館，春深物嫋娜。波拂黃柳梢，風搖白梅朵。
衙門排曉戟，鈴閣開朝鎖。太守水西來，朱衣垂素舸。
良辰不易得，佳會無由果。五馬正相望，雙魚忽前墮。
魚中獲瑰寶，持玩何磊砢。一百六十言，字字靈珠顆。
上申心款曲，下敘時轗軻。才富不如君，道孤還似我。
敢辭官遠慢，且貴身安妥。勿復問榮枯，冥心無不可。
[頁]卷,冊....[4760]431,13
第305筆
　　　　官舍　白居易
高樹換新葉，陰陰覆地隅。何言太守宅，有似幽人居。
太守臥其下，閒慵兩有餘。起嘗一甌茗，行讀一卷書。
早梅結青實，殘櫻落紅珠。女弄庭果，嬉戲牽人裾。
是日晚彌靜，巢禽下相呼。嘖嘖護兒鵲，啞啞母子烏。
豈唯云鳥爾，吾亦引吾雛。
[頁]卷,冊....[4760]431,13
第306筆
　　　　吾雛[4760]　白居易
吾雛字阿羅，阿羅纔七齡。嗟吾不才子，憐爾無弟兄。
撫養雖驕騃，性識頗聰明。學母畫眉樣，效吾詠詩聲。
我齒今欲墮，汝齒昨始生。我頭髮盡落，汝頂髻初成。
老幼不相待，父衰汝孩嬰。緬想古人心，慈愛亦不輕。
蔡邕念文姬，于公歎緹縈。敢求得汝力，但未忘父情。
[頁]卷,冊....[4761]431,13
第307筆
　　　　題小橋前新竹招客　白居易
雁齒小紅（一作虹）橋，垂檐低白屋。橋前何所有，苒苒新生竹。
皮開坼褐錦，節露抽青玉。筠翠如何餐，粉霜不忍觸。
閒吟聲未已，幽玩心難足。管領好風煙，輕欺凡草木。
誰能有月夜，伴我林中宿。為君傾一杯，狂歌竹枝曲。
[頁]卷,冊....[4761]431,13
第308筆
　　　　病中逢秋招客夜酌　白居易
不見詩酒客，臥來半月餘。合和新藥草，尋檢舊方書。
晚霽煙景度，早涼窗戶虛。雪生衰鬢久，秋入病心初。
臥簟蘄竹冷，風襟邛葛疏。夜來身校健，小飲復何如。
[頁]卷,冊....[4761]431,13
第309筆
　　　　食飽　白居易
食飽拂枕臥，睡足起閒吟。淺酌一杯酒，緩彈數弄琴。
既可暢情性，亦足傲光陰。誰知利名（一作名利）盡，無復長安心。
[頁]卷,冊....[4761]431,13
第310筆
　　　　嚴十八郎在郡日改制東南樓因名清輝未立標牓徵歸郎署予既到郡性愛樓居宴遊其間頗有幽致聊成十韻兼戲寄嚴　白居易
嚴郎置茲樓，立名曰清輝。未及署花牓，遽徵還粉闈。
去來三四年，塵土登者稀。今春新太守，灑掃施簾[4761]幃。
院柳煙婀娜，檐花雪霏微。看山倚前戶，待月闡（一作闢）東扉。
碧窗戛瑤瑟，朱闌飄舞衣。燒香卷幕坐，風燕雙雙飛。
君作不得住，我來幸因依。始知天地間，靈境有所歸。
[頁]卷,冊....[4762]431,13
第311筆
　　　　南停對酒送春　白居易
含桃實已落，紅薇花尚熏。冉冉三月盡，晚鶯城上聞。
獨持一杯酒，南亭送殘春。半酣忽長歌，歌中何所云。
云我五十餘，未是苦老人。刺史二千石，亦不為賤貧。
天下三品官，多老於我身。同年登第者，零落無一分。
親故半為鬼，僮僕多見孫。念此聊自解，逢酒且歡欣。
[頁]卷,冊....[4762]431,13
第312筆
　　　　玩新庭樹因詠所懷　白居易
靄靄四月初，新樹葉成陰。動搖風景麗，蓋覆庭院深。
下有無事人，竟日此幽尋。豈惟玩時物，亦可開煩襟。
時與道人語，或聽詩客吟。度春足芳色，入夜多鳴禽。
偶得幽閒境，遂忘塵俗心。始知真隱者，不必在山林。
[頁]卷,冊....[4762]431,13
第313筆
　　　　仲夏齋戒月　白居易
仲夏齋戒月，三旬斷腥羶。自覺心骨爽，行起身翩翩。
始知絕粒人，四體更輕便。初能脫病患，久必成神仙。
禦寇馭〔泠〕（冷）風，赤松遊紫煙。常疑此說謬，今乃知其然。
我今過半百，氣衰神不全。已垂兩鬢絲，難補三丹田。
但減葷血味，稍結清淨緣。脫巾且修養，聊以終天年。
[頁]卷,冊....[4762]431,13
第314筆
　　　　除官去未間　白居易
除官去未間，半月恣遊討。朝尋霞外寺，暮宿波上島。
新樹少於松，平湖半連草。躋攀有次第，賞玩無昏[4762]早。
有時騎馬醉，兀兀冥天造。窮通與生死，其奈吾懷抱。
江山信為美，齒髮行將老。在郡誠未厭（平聲），歸鄉去亦好。
[頁]卷,冊....[4763]431,13
第315筆
　　　　三年為刺史二首　白居易
三年為剌史，無政在人口。唯向城郡中，題詩十餘首。
慚非甘棠詠，豈有思人不。

三年為剌史，飲冰復食檗。唯向天竺山，取得兩片石。
此抵有千金，無乃傷清白。

[頁]卷,冊....[4763]431,13
第316筆
　　　　別萱桂　白居易
為君竟不住，萱桂徒栽種。桂有留人名，萱無忘憂用。
不如江畔月，步步來相送。
[頁]卷,冊....[4763]431,13
第317筆
　　　　自餘杭歸宿淮口作　白居易
為郡已多暇，猶少勤吏職。罷郡更安閒，無所勞心力。
舟行明月下，夜泊清淮北。豈止吾一身，舉家同燕息。
三年請祿俸，頗有餘衣食。乃至僮僕間，皆無凍餒色。
行行弄雲水，步步近鄉國。妻子在我前，琴書在我側。
此外吾不知，於焉心自得。
[頁]卷,冊....[4763]431,13
第318筆
　　　　舟中李山人訪宿　白居易
日暮舟悄悄，煙生水沈沈。何以延宿客，夜酒與秋琴。
來客道門子，來自嵩高岑。軒軒舉雲貌，豁豁開清襟。
得意言語斷，入玄滋味深。默然相顧哂，心適而忘心。
[頁]卷,冊....[4763]431,13
第319筆
　　　　洛下卜居　白居易
三年典郡歸，所得非金帛。天竺石兩片，華亭鶴一隻。
飲啄供稻粱，包裹用茵席。誠知是勞費，其奈心愛[4763]惜。
遠從餘杭郭，同到洛陽陌。下擔拂雲根，開籠展霜翮。
貞姿不可雜，高性宜其適。遂就無塵坊，仍求有水宅。
東南得幽境，樹老寒泉碧。池畔多竹陰，門前少人跡。
未請中庶祿，且脫雙驂易。（買履道宅，價不足，因以兩馬償之。）豈獨為身謀，安吾鶴與石。
[頁]卷,冊....[4764]431,13
第320筆
　　　　洛中偶作（自此後在東都作）　白居易
五年職翰林，四年蒞潯陽。一年巴郡守，半年南宮郎。
二年直綸閤，三年刺史堂。凡此十五載，有詩千餘章。
境興周萬象，土風備四方。獨無洛中作，能不心悢悢。
今為青宮長，始來遊此鄉。裴回伊澗上，睥睨嵩少傍。
遇物輒一詠，一詠傾一觴。筆下成釋憾，卷中同補亡。
往往顧自哂，眼昏鬚鬢蒼（一作鬢蒼蒼）。不知老將至，猶自放詩狂。
[頁]卷,冊....[4764]431,13
第321筆
　　　　贈蘇少府　白居易
籍甚二十年，今日方款顏。相送嵩洛下，論心杯酒間。
河亞（一作何為）懶出入，府寮多閉關。蒼髮彼此老，白日尋常閒。
朝從攜手出，暮思聯騎還。何當挈一榼，同宿龍門出。
[頁]卷,冊....[4764]431,13
第322筆
　　　　移家入新宅　白居易
移家入新宅，罷郡有餘貲。既可避燥溼，復免憂寒飢。
疾平未還假，官閒得分司。幸有俸祿在，而無職役羈。
清旦盥漱畢，開軒卷簾幃。家人及雞犬，隨我亦熙熙。
取興或寄（一作不過）酒，放情不過（一作或作）詩。何必苦修道，此即是無為。
外累信已遣，中懷時有思。有思一何遠，默坐低雙眉。
十載囚竄客，萬里征戍兒。春朝鎖籠鳥，冬夜支床龜。
驛馬走四蹄，痛酸無歇期。磑牛封兩目，昏閉何人知。
誰能脫放去，四散任所之。[4764]各得適其性，如吾今日時。
[頁]卷,冊....[4765]431,13
第323筆
　　　　琴　白居易
置琴曲几上，慵坐但含情。何煩故揮弄，風弦自有聲。
[頁]卷,冊....[4765]431,13
第324筆
　　　　鶴　白居易
人各有所好，物固無常宜。誰謂爾能舞，不如閒立時。
[頁]卷,冊....[4765]431,13
第325筆
　　　　自詠　白居易
夜鏡隱白髮，朝酒發紅顏。可憐假年少，自笑須臾間。
朱砂賤如土，不解燒為丹。玄鬢化為雪，未聞休得官。
咄哉箇丈夫，心性何墮頑。但遇詩與酒，便忘寢與餐。
高聲發一吟，似得詩中仙。引滿飲一醆，盡忘身外緣。
昔有醉先生，席地而幕天。于今居處在，許我當中眠。
眠罷又一酌，酌罷又一篇。回面顧妻子，生計方落然。
誠知此事非，又過知非年。豈不欲自改，改即心不安。
且向安處去，其餘皆老閒。
[頁]卷,冊....[4765]431,13
第326筆
　　　　林下閒步寄皇甫庶子　白居易
扶杖起病初，策馬力未任。既懶出門去，亦無客來尋。
以此遂成閒，閒步繞園林。天曉煙景澹，樹寒鳥雀深。
一酌池上酒，數聲竹間吟。寄言東曹長，當知幽獨心。
[頁]卷,冊....[4765]431,13
第327筆
　　　　晏起　白居易
鳥鳴庭樹上，日照屋檐時。老去慵轉極，寒來起尤（一作獨）遲。
厚薄被適性，高低枕得宜。神安體穩暖，此味何人知。
睡足仰頭坐，兀然無所思。如未鑿七竅，若都遺四肢。
緬想長安客，早朝霜滿衣。彼此各自適，不[4765]知誰是非。
[頁]卷,冊....[4766]431,13
第328筆
　　　　池畔二首　白居易
結構池西廊，疏理池東樹。此意人不知，欲為待月處。

持刀（一作間）密竹，竹少風來多。此意人不會，欲令池有波。

[頁]卷,冊....[4766]431,13
第329筆
　　　　春葺新居　白居易
江州司馬日，忠州刺史時。栽松滿後院，種柳蔭前墀。
彼皆非吾土，栽種尚忘疲。況茲式我宅，葺藝固其宜。
平旦領僕使，乘春親指揮。移花夾暖室，徙竹覆寒池。
池水變綠色，池芳動清輝。尋芳弄水坐，盡日心熙熙。
一物苟可適，萬緣都若遺。設如宅門外，有事吾不知。
[頁]卷,冊....[4766]431,13
第330筆
　　　　贈言　白居易
捧籯獻千金，彼金何足道。臨觴贈一言，此言真可寶。
流光我已晚，適意君不早。況君春風面，柔促如芳草。
二十方長成，三十向衰老。鏡中桃李色，不得十年好。
胡為坐脈脈，不肯傾懷抱。
[頁]卷,冊....[4766]431,13
第331筆
　　　　泛春池　白居易
白蘋湘渚曲，綠篠剡溪口。各在天一涯，信美非吾有。
何如（一作如何）此庭內，水竹交左右。霜竹百千竿，煙波六七畝。
泓澄動階砌，澹泞（一作沱）映戶牖。蛇皮細有紋，鏡面清無垢。
主人過橋來，雙童扶一叟。恐污清泠波，塵纓先抖擻。
波上一葉舟，舟中一尊酒。酒開舟不繫，去去隨所偶。
或繞蒲浦前，或泊桃島後。未撥落杯花，低衝拂面柳。
半酣迷所在，倚榜兀回首。不知此何處，復是人寰否。
誰知始疏鑿，幾主相傳受。楊[4766]家去云遠，田氏將非久。
天與愛水人，終焉落吾手。（此池始楊常侍開鑿，中間田家為主，予今有之。蒲浦、桃島，皆池上所有。）
[頁]卷,冊....[4767]431,13
第332筆
　　　　西明寺牡丹花時憶元九　白居易
前年題名處，今日看花來。一作芸香吏，三見牡丹開。
豈獨花堪惜，方知老闇催。何況尋花伴，東都去未迴。
詎知紅芳側，春盡思悠哉。
[頁]卷,冊....[4768]432,13
第333筆
　　　　傷楊弘貞　白居易
顏子昔短（一作知）命，仲尼惜其賢。楊生亦好學，不幸復徒然（一作今復然）。
誰識天地意，獨與龜鶴（一作蛇）年。
[頁]卷,冊....[4768]432,13
第334筆
　　　　權攝昭應早秋書事寄元拾遺兼呈李司錄　白居易
夏閏秋候早，七月風騷騷。渭川煙景晚，驪山宮殿高。
丹殿子司諫，赤縣我徒勞。相去半日程，不得同遊遨。
到官來十日，覽鏡生二毛。可憐趨走吏，塵土滿青袍。
郵傳擁兩驛，簿書堆六曹。為問綱紀掾，何必使鉛刀。
[頁]卷,冊....[4768]432,13
第335筆
　　　　新栽竹　白居易
佐邑意不適，閉門秋草生。何以娛野性，種竹百餘莖。
見此溪上色，憶得山中情。有時公事暇，盡日繞闌行。
勿言根未固，勿言陰未成。已覺庭宇內，稍稍有餘清。
最愛近窗臥，秋風枝有聲。
[頁]卷,冊....[4768]432,13
第336筆
　　　　秋霖中過（一作遇）尹縱之仙遊山居　白居易
慘慘八月暮，連連三日霖。邑居尚愁寂，況乃在山林。
林下有志士，苦學惜光陰。歲晚千萬慮，并入方寸心。
巖鳥共旅宿，草蟲伴愁吟。秋天床席冷，夜雨燈火深。
憐君寂寞意，攜酒一相尋。
[頁]卷,冊....[4769]432,13
第337筆
　　　　寄江南兄弟　白居易
分散骨肉戀，趨馳名利牽。一奔塵埃馬，一泛風波船。
忽憶分手時，憫默秋風前。別來朝復夕，積日成七年。
花落城中池（一作地），春深江上天。登樓東南望，鳥滅煙蒼然。
相去復幾許，道里近三千。平地猶難見，況乃隔山川。
[頁]卷,冊....[4769]432,13
第338筆
　　　　曲江早秋（三年作）　白居易
秋波紅蓼水，夕照青蕪岸。獨信馬蹄行，曲江池四畔。
早涼晴後至，殘暑暝來散。方喜炎燠銷（一作清），復嗟時節換。
我年三十六，冉冉昏復旦。人壽七十稀，七十新過半。
且當對酒笑，勿起臨風歎。
[頁]卷,冊....[4769]432,13
第339筆
　　　　寄題盩厔廳前雙松（兩松自仙遊山移植縣廳）　白居易
憶昨為吏日，折腰多苦辛。歸家不自適，無計慰心神。
手栽兩樹松，聊以當（去聲）嘉賓。乘春日一溉，（一作春來日一往，）生意漸欣欣。
清韻度秋在，綠茸隨日新。始憐澗底色，不憶城中春。
有時晝掩關，雙影對一身。盡日不寂寞，意中如三人。
忽奉宣室詔，徵為文苑臣。閒來一惆悵，恰似別交親（一作情）。
早知煙翠前，攀玩不逡巡。悔從白雲裏，移爾落囂塵。
[頁]卷,冊....[4769]432,13
第340筆
　　　　翰林院中感秋懷王質夫（王居仙遊山）[4769]　白居易
何處感時節，新蟬禁中聞。宮槐有秋意，風夕花紛紛。
寄跡鴛鷺行，歸心鷗鶴群。唯有王居士，知予憶白雲。
何日仙遊寺，潭前秋見君。
[頁]卷,冊....[4770]432,13
第341筆
　　　　禁中月　白居易
海水明月出，禁中清（一作秋）夜長。東南樓殿白，稍稍上宮牆。
淨落金塘（一作盤）水，明浮玉砌霜。不比人間見，塵土污清光。
[頁]卷,冊....[4770]432,13
第342筆
　　　　贈賣松者　白居易
一束蒼蒼色，知從澗底來。斸掘經幾日，枝葉滿塵埃。
不買非他意，城中無地栽。
[頁]卷,冊....[4770]432,13
第343筆
　　　　初見白髮　白居易
白髮生一莖，朝來明鏡裏。勿言一莖少，滿頭從此始。
青山方遠別，黃綬初從仕。未料容鬢間，蹉跎忽如此。
[頁]卷,冊....[4770]432,13
第344筆
　　　　別元九後詠所懷　白居易
零落桐葉雨，蕭條槿花風。悠悠早秋意，生此幽閒中。
況與故人別，中懷正無悰。勿云不相送，心到青門東。
相知豈在多，但問同不同。同心一人去，坐覺長安空。
[頁]卷,冊....[4770]432,13
第345筆
　　　　禁中秋宿　白居易
風翻朱（一作來）裏幕，雨冷通中枕。耿耿背斜燈，秋床一人寢。
[頁]卷,冊....[4770]432,13
第346筆
　　　　早秋曲江感懷[4770]　白居易
離離暑雲散，嫋嫋涼風起。池上秋又來，荷花半成子。
朱顏易（一作自）銷歇，白日無窮已。人壽不如山，年光忽於水。
青蕪與紅蓼，歲歲秋相似。去歲此悲秋，今秋復來此。
[頁]卷,冊....[4771]432,13
第347筆
　　　　寄元九　白居易
身為近密（一作約）拘，心為名檢縛。月夜與花時，少逢杯酒樂。
唯有元夫子，閒來同一酌。把手或酣歌，展眉時笑謔。
今春除御史，前月之東洛。別來未開顏，塵埃滿尊杓。
蕙風晚香盡，槐雨餘花落。秋意一蕭條，離容兩寂寞。
況隨白日老，共負青山約。誰識相念心，韝鷹與籠鶴。
[頁]卷,冊....[4771]432,13
第348筆
　　　　暮春寄元九　白居易
梨花結成實，燕卵花為雛。時物又若此，道情復何如。
但覺日月促，不嗟年歲徂。浮生都是夢，老小亦何殊。
唯與故人別，江陵初謫居。時時一相見，此意未全除。
[頁]卷,冊....[4771]432,13
第349筆
　　　　早梳頭　白居易
夜沐早梳頭，窗明秋鏡曉。颯然握中髮，一沐知一少。
年事漸蹉跎，世緣方繳繞。不學空門法，老病何由了。
未得無生心，白頭亦為天。
[頁]卷,冊....[4771]432,13
第350筆
　　　　出關路　白居易
山川函谷路，塵土遊子顏。蕭條去國意，秋風生故關。
[頁]卷,冊....[4771]432,13
第351筆
　　　　別舍弟後月夜　白居易
悄悄初別夜（一作後），去住兩盤桓。行子孤燈店，居人明月軒。
平生共貧苦，未必日成歡。及此暫為別，懷抱[4771]已憂煩。
況是庭葉盡，復思山路寒。如何為不念，馬瘦衣裳單。
[頁]卷,冊....[4772]432,13
第352筆
　　　　新豐路逢故人　白居易
塵土長路晚，風煙廢宮秋。相逢立馬語，盡日此橋頭。
知君不得意，鬱鬱來西遊。惆悵新豐店，何人識馬周。
[頁]卷,冊....[4772]432,13
第353筆
　　　　金鑾子晬日　白居易
行年欲四十，有女曰金鑾。生來始周歲，學坐未能言。
慚非達者懷，未免俗情憐。從此累身外，徒云慰目前。
若無夭折患，則有婚嫁牽。使我歸山計，應遲十五年。
[頁]卷,冊....[4772]432,13
第354筆
　　　　青龍寺早夏　白居易
塵埃經小雨，地高倚長坡。日西寺門外，景氣含清和。
閒有老僧立，靜無凡客過。殘鶯意思盡，新葉陰涼多。
春去來（一作未）幾日，夏雲忽嵯峨。朝朝感時節，年鬢闇蹉跎。
胡為戀朝市，不去歸煙蘿。青山寸步地，自問心如何。
[頁]卷,冊....[4772]432,13
第355筆
　　　　秋題牡丹叢　白居易
晚叢白露夕，衰葉涼風朝。紅豔久已歇，碧芳今亦銷。
幽人坐相對，心事共蕭條。
[頁]卷,冊....[4772]432,13
第356筆
　　　　勸酒寄元九　白居易
薤葉有朝露，槿枝無宿花。君今亦如此，促促生有涯。
既不逐禪僧，林下學楞伽。又不隨道士，山中鍊丹砂。
百年夜分半，一歲春無多。何不飲美酒，胡然自悲嗟。
俗號銷愁（一作憂）藥，神速無以加。一杯驅世慮，[4772]兩杯反天和。
三杯即酩酊，或笑任狂歌。陶陶復兀兀，吾孰知其他。
況在名利途，平生有風波。深心藏陷阱，巧言織網羅。
舉目非不見，不醉欲如何。
[頁]卷,冊....[4773]432,13
第357筆
　　　　曲江感秋（五年作）　白居易
沙草新雨地，岸柳涼風枝。三年感秋意（一作思），并在曲江池。
早蟬已嘹唳，晚荷復離披。前秋去秋思，一一生此時。
昔人三十二，秋興已云悲。我今欲四十，秋懷亦可知。
歲月不虛設，此身隨日衰。闇老不自覺，直到鬢成絲。
[頁]卷,冊....[4773]432,13
第358筆
　　　　酬張太祝晚秋臥病見寄　白居易
高才淹禮寺，短羽翔禁林。西街居處遠，北闕官曹深。
君病不來訪，我忙難往尋。差池終日別，寥落經年心。
露溼綠蕪地，月寒紅樹陰。況茲獨愁夕，聞彼相思吟。
上歎言（一作言歡）笑阻，下嗟時歲侵。容衰曉（一作晚）窗鏡，思苦秋弦琴。
一章錦繡段，八韻瓊瑤音。何以報珍重，慚無雙南金。
[頁]卷,冊....[4773]432,13
第359筆
　　　　立秋日曲江憶元九　白居易
下馬柳陰下，獨上堤上行。故人千萬里，新蟬三兩聲。
城中曲江水，江上江陵城。兩地新秋思，應同此日情。
[頁]卷,冊....[4773]432,13
第360筆
　　　　早朝賀雪寄陳山人　白居易
長安盈尺雪，早朝賀君喜。將赴銀臺門，始出新昌里。
上堤馬蹄滑，中路蠟燭死。十里向北行，寒風吹破耳。
待漏午（一作五）門外，候對三殿裏。鬚鬢凍生冰，衣裳冷如水。
忽思仙遊谷，闇謝陳居士。暖覆褐裘眠，[4773]日高應未起。
[頁]卷,冊....[4774]432,13
第361筆
　　　　初與元九別後忽夢見之及寤而書適至兼寄桐花詩悵然感懷因以此寄（元九初謫江陵）　白居易
永壽寺中語，新昌坊北分。歸來數行淚，悲事不悲君。
悠悠藍田路，自去無消息。計君食宿程，已過商山北。
昨夜雲四散，千里同月色。曉來夢見君，應是君相憶。
夢中握君手，問君意何如。君言苦相憶，無人可寄書。
覺來未及說，叩門聲冬冬（一作鼕鼕）。言是商州使，送君書一封。
枕上忽驚起，顛倒著衣裳。開緘見手札，一紙十三行。
上論遷謫心，下說離別腸。心腸都未盡，不暇敘炎涼。
云作此書夜，夜宿商州東。獨對孤燈坐，陽城山館中。
夜深作書畢，山月向西斜。月下（一作前）何所有，一樹紫桐花。
桐花半落時，復道正相思。殷勤書背後，兼寄桐花詩。
桐花詩八韻，思緒一何深。以我今朝意，憶（一作想）君此夜心。
一章三（一作一）遍讀，一句十回吟。珍重八十字，字字化為金。
[頁]卷,冊....[4774]432,13
第362筆
　　　　和元九悼往（感舊蚊幬作）　白居易
美人別君去，自去無處尋。舊物零落盡，此情安可任。
唯有襭紗幌，塵埃日夜侵。馨香與顏色，不似舊時深。
透影燈耿耿，籠光月沈沈。中有孤眠客，秋涼生夜衾。
舊宅牡丹院，新墳松柏（一作木）林。夢中咸陽淚，覺後江陵心。
含此隔年恨，發為中夜吟。無論君自感，聞者欲霑襟。
[頁]卷,冊....[4774]432,13
第363筆
　　　　重到渭上舊居　白居易
舊居清渭曲，開門當蔡渡。十年方一還，幾欲迷歸路。
追思昔日行，感傷故游處。插柳作高林，種桃成老樹。
因驚成人者，盡是舊童孺。試問舊老人，半為繞村墓。
浮生同過客，前後遞來去。白日如弄珠，出沒（一[4774]作入）光不住。
人物日改變，舉目悲所遇。回念念我身，安得不衰暮。
朱顏銷不歇，白髮生無數。唯有山門外，三峰色如故。
[頁]卷,冊....[4775]432,13
第364筆
　　　　白髮　白居易
白髮知時節，闇與我有期。今朝日陽裏，梳落數莖絲。
家人不慣見，憫默為我悲。我云何足怪，此意爾不知。
凡人年三十，外壯中已衰。但思寢食味，已減二十時。
況我今（一作年）四十，本來形貌羸。書魔昏兩眼，酒病沈四肢。
親愛日零落，在者仍別離。身心久如此，白髮生已遲。
由來生老死，三病長相隨。除卻念無生，人間無藥治。
[頁]卷,冊....[4775]432,13
第365筆
　　　　秋日　白居易
池殘寥落水，窗下悠揚日。嫋嫋秋風多，槐花半成實。
下有獨立人，年來四十一。
[頁]卷,冊....[4775]432,13
第366筆
　　　　將之饒州江浦夜泊　白居易
明月滿深浦，愁人臥孤（一作獨臥）舟。煩冤寢不得，夏夜長於秋。
苦乏衣食資，遠為江海游。光陰坐遲暮，鄉國行阻修。
身病向鄱陽，家貧寄徐州。前事與後事，豈堪心并憂。
憂來起長望，但見江水流。雲樹靄蒼蒼，煙波澹悠悠。
故園迷處所，一念（一作望）堪白頭。
[頁]卷,冊....[4775]432,13
第367筆
　　　　思歸（時初為校書郎）　白居易
養無晨昏膳，隱無伏臘資。遂求及親祿，僶俛來京師。
薄俸未及親，別家已經時。冬積溫席戀，春違采蘭期。
夏至一陰生，稍稍夕漏遲。塊然抱愁者，長夜獨先知。
悠悠鄉關路，夢去身不隨。坐惜時節變，蟬鳴槐[4775]花枝。
[頁]卷,冊....[4776]432,13
第368筆
　　　　冀城北原作　白居易
野色何莽蒼（去聲），秋聲亦蕭疏。風吹黃埃起，落日驅征車。
何代此開國，封疆百里餘。古今不相待，朝市無常居。
昔人城邑中，今變為丘墟。昔人墓田中，今化為里閭。
廢興相催迫，日月互居諸。世變無遺風，焉能知其初。
行人千載後，懷古空躊躇。
[頁]卷,冊....[4776]432,13
第369筆
　　　　客路感秋寄明準上人　白居易
日暮天地冷，雨霽山河清。長風從西來，草木凝秋聲。
已感歲倏忽，復傷物凋零。孰能不憯悽，天時牽人情。
借問空門子，何法易修行。使我忘得心，不教煩惱生。
[頁]卷,冊....[4776]432,13
第370筆
　　　　遊襄陽懷孟浩然　白居易
楚山碧巖巖，漢水碧湯湯。秀氣結成象，孟氏之文章。
今我諷遺文，思人至其鄉。清風無人繼，日暮空襄陽。
南望鹿門山，藹若有餘芳。舊隱不知處，雲深樹蒼蒼。
[頁]卷,冊....[4776]432,13
第371筆
　　　　秋暮西歸途中書情　白居易
耿耿旅燈下，愁多常少眠。思鄉貴早發，發在雞鳴前。
九月草木落，平蕪連遠山。秋陰和曙色，萬木蒼蒼然。
去秋偶東遊，今秋始西旋。馬瘦衣裳破，別家來二年。
憶歸復愁歸，歸無一囊錢。心雖非蘭膏，安得不自然。
[頁]卷,冊....[4776]432,13
第372筆
　　　　秋懷[4776]　白居易
月出照北堂，光華滿階墀。涼風從西至，草木日夜衰。
桐柳減綠陰，蕙蘭消碧滋。感物私自念，我心亦如之。
安得長少壯，盛衰迫天時。人生如石火，為樂長苦遲。
[頁]卷,冊....[4777]432,13
第373筆
　　　　別楊穎士廬克柔殷堯藩　白居易
倦鳥暮歸林，浮雲晴歸山。獨有行路子，悠悠不知還。
人生苦營營，終日群動間。所務雖不同，同歸於不閒。
扁舟來楚鄉，匹馬往秦關。離憂繞心曲，宛轉如循環。
且持一杯酒，聊以開愁顏。
[頁]卷,冊....[4777]432,13
第374筆
　　　　題贈定光上人　白居易
二十身出家，四十心離塵。得徑入大道，乘此不退輪。
一坐十五年，林下秋復春。春花與秋氣，不感無情人。
我來如有悟，潛以心照身。誤落聞見中，憂喜傷形神。
安得遺耳目，冥然反天真。
[頁]卷,冊....[4777]432,13
第375筆
　　　　祇役駱口驛喜蕭侍御書至兼睹新詩吟諷通宵因寄八韻（時為盩厔尉）　白居易
日暮心無憀，吏役正營營。忽驚芳信至，復與新詩并。
是時天無雲，山館有月明。月下讀數遍，風前吟一聲。
一吟三四歎，聲盡有餘清。雅哉君子文，詠性不詠情。
使我靈府中，鄙吝不得生。始知聽韶濩，可使心和平。
[頁]卷,冊....[4777]432,13
第376筆
　　　　酬李少府曹長官舍見贈　白居易
低腰復斂手，心體不遑安。一落風塵下，方（一作始）知為吏難。
公事與日長（上聲），宦情隨歲闌。惆悵青袍袖，芸香無半殘。
賴有李夫子，此懷聊自寬。兩心如止水，彼此無波瀾。
往往簿書暇，相勸強為歡。白馬晚蹋雪，淥觴春暖寒。
戀月夜同宿，愛山晴共看。野性自相近，不是為同官。
[頁]卷,冊....[4777]432,13
第377筆
　　　　留別　白居易
秋涼卷朝簟，春暖撤夜衾。雖是無情物，欲別尚沈吟。
況與有情別，別隨情淺深。二年歡笑意，一旦東西心。
獨留誠可念，同行力不任。前事詎能料，後期諒難尋。
唯有潺湲淚，不惜共霑襟。
[頁]卷,冊....[4778]432,13
第378筆
　　　　曉別　白居易
曉鼓聲已半，離筵坐難久。請君斷腸歌，送我和淚酒。
月落欲明前，馬嘶初別後。浩浩暗塵中，何由見回首。
[頁]卷,冊....[4778]432,13
第379筆
　　　　北園　白居易
北園東風起，雜花次第開。心知須臾落，一日三四來。
花下豈無酒，欲酌復遲迴。所思眇千里，誰勸我一杯。
[頁]卷,冊....[4778]432,13
第380筆
　　　　惜栯李花（花細而繁，色豔而黯，亦花中之有思者。速衰易落，故惜之耳）　白居易
樹小花鮮妍，香繁條軟弱。高低二三尺，重疊千萬萼。
朝豔藹霏霏，夕凋紛漠漠。辭枝朱粉細，覆地紅綃薄。
由來好顏色，常苦易銷鑠。不見茛蕩花，狂風吹不落。
[頁]卷,冊....[4778]432,13
第381筆
　　　　照鏡　白居易
皎皎青銅鏡，斑斑白絲鬢。豈復更藏年，實年君不信。
[頁]卷,冊....[4778]432,13
第382筆
　　　　新秋　白居易
西風飄（一作吹）一葉，庭前颯已涼。風池明月水，衰蓮白露房。
其奈江南夜，綿綿自此長。
[頁]卷,冊....[4778]432,13
第383筆
　　　　夜雨　白居易
早蛩啼復歇，殘燈滅又明。隔窗知夜雨，芭蕉先有聲。
[頁]卷,冊....[4779]432,13
第384筆
　　　　秋江送客　白居易
秋鴻次第過，哀猿朝夕聞。是日孤舟客，此地亦離群。
濛濛潤衣雨，漠漠冒帆雲。不醉潯陽酒，煙波愁殺人。
[頁]卷,冊....[4779]432,13
第385筆
　　　　感逝寄遠（寄通州元侍御、果州崔員外、澧州李舍人、鳳州李郎中。）　白居易
昨日聞甲死，今朝聞乙死。知識三分中，二分化為鬼。
逝者不復見，悲哉長已矣。存者今如何，去我皆萬里。
平生知心者，屈指能有幾。通果澧鳳州，眇然四君子。
相思俱老大，浮世如流水。應歎舊交遊，凋零日如此。
何當一杯酒，開眼笑相視。
[頁]卷,冊....[4779]432,13
第386筆
　　　　秋月　白居易
夜初色蒼然，夜深光浩然。稍轉西廊下，漸滿南窗前。
況是綠蕪地，復茲清露天。落葉聲策策，驚鳥（一作烏）影翩翩。
棲禽尚不穩，愁人安可眠。
[頁]卷,冊....[4779]432,13
第387筆
　　　　朱陳村　白居易
徐州古豐縣，有村曰朱陳。去縣百餘里，桑麻青氛氳。
機梭聲札札，牛驢走紜紜。女汲澗中水，男采山上薪。
縣遠官事少，山深人俗淳。有財不行商，有丁不入軍。
家家守村業，頭白不出門。生為村之（一作陳村）民，死為村之（一作陳村）塵。
田中老與幼，相見何欣欣。一村唯兩姓，世世為婚姻。（其村唯朱陳二姓而已。）
親疏居有族，少長游有群。黃雞與白酒，歡會不隔旬。
生者不遠別，嫁娶先近鄰。死者不遠葬，墳墓多繞村。
既安生與死，不苦形與神。所以多壽考，往往見玄孫。
我生禮義鄉，少小孤且貧。徒學辨是非，祗自取辛勤。
世法貴名教，士人重冠（一作官）婚。以此自桎梏，信為大謬人。
十歲解讀書，十五能屬文。二十舉秀才，三十為諫臣。
下有妻子累，上有君親恩。承家與事國，望此不肖身。
憶昨旅游初，迨今十五春。孤舟三適楚，羸馬四經秦。
晝行有飢色，夜寢無安魂。東西不暫住，來往若浮雲。
離亂失故鄉，骨肉多散分。江南與江北，各有平生親。
平生終日別，逝者隔年聞。朝憂臥至暮，夕哭坐達晨。
悲火燒心曲，愁霜侵鬢根。一生苦如此，長羨村中（一作陳村）民。
[頁]卷,冊....[4780]433,13
第388筆
　　　　讀鄧魴詩[4780]　白居易
塵架多文集，偶取一卷披。未及看姓名，疑是陶潛詩。
看名知是君，惻惻令我悲。詩人多蹇厄，近日誠有之。
京兆杜子美，猶得一拾遺。襄陽孟浩然，亦聞鬢成絲。
嗟君兩不如，三十在布衣。擢第祿不及，新婚妻未歸。
少年無疾患，溘死於路岐。天不與爵壽，唯與好文詞。
此理勿復道，巧曆不能推。
[頁]卷,冊....[4781]433,13
第389筆
　　　　寄元九（自此後在渭村作）　白居易
晨雞纔發聲，夕雀俄斂翼。晝夜往復來，疾如出入息。
非徒改年貌，漸覺無心力。自念因念君，俱為老所逼。
君年雖校少，憔悴謫南國。三年不放歸，炎瘴消顏色。
山無殺草霜，水有含沙蜮。健否遠不知，書多隔年得。
願君少愁苦，我亦加餐食。各保金石軀，以慰長相憶。
[頁]卷,冊....[4781]433,13
第390筆
　　　　秋夕　白居易
葉聲落如雨，月色白似霜。夜深方獨臥，誰為拂塵床。
[頁]卷,冊....[4781]433,13
第391筆
　　　　夜雨　白居易
我有所念人，隔在遠遠鄉。我有所感事，結在深深腸。
鄉遠去不得，無日不瞻望。腸深解不得，無夕不思量。
況此殘燈夜，獨宿在空堂。秋天殊未曉，風雨正蒼蒼。
不學頭陀法，前心安可忘。
[頁]卷,冊....[4781]433,13
第392筆
　　　　秋霽　白居易
金火（一作木）不相待，炎涼雨中變。林晴有殘蟬，巢冷無留燕。
沈吟卷長簟，愴惻收團扇。向夕稍無泥，閒步青苔院。
月出砧杵動，家家擣秋練。獨對多病妻，不能理鍼線。
冬衣殊未製，夏服行將綻。何以迎早秋，一杯聊自勸。
[頁]卷,冊....[4781]433,13
第393筆
　　　　歎老三首　白居易
晨興照青鏡，形影兩寂寞。少年辭我去，白髮隨梳落。
萬化成於漸，漸衰看不覺。但恐鏡中顏，今朝老於昨。
人年少滿百，不得長歡樂。誰會天地心，千齡與龜鶴。
吾聞善醫者，今古稱扁鵲。萬病皆可治，唯無治老藥。

我有一握髮，梳理何稠直。昔似玄雲光，今如素絲色。
匣中有舊鏡，欲照先歎息。自從頭白來，不欲明磨拭。
鴉頭與鶴頸，至老常如墨。獨有人鬢毛，不得終身黑。

前年種桃核，今歲成花樹。去歲新嬰兒，今年已學步。
但驚物長成，不覺身衰暮。去矣欲何如，少年留不住。
因書今日意，遍寄諸親故。壯歲不歡娛，長年當悔悟。

[頁]卷,冊....[4782]433,13
第394筆
　　　　送兄弟迴雪夜　白居易
日晦雲氣黃，東北風切切。時從村南還，新與兄弟別。
離襟淚猶溼，迴馬嘶未歇。欲歸一室坐，天陰多無月。
夜長火消盡，歲暮雨凝結。寂寞滿爐灰，飄零上階雪。
對雪畫寒灰，殘燈明復滅。灰死如我心，雪白如我髮。
所遇皆如此，頃刻堪愁絕。迴念入坐忘，轉憂作禪悅。
平生洗心法，正為今宵設。
[頁]卷,冊....[4782]433,13
第395筆
　　　　溪中早春　白居易
南山雪未盡，陰嶺留殘白。西澗冰已消，春溜含新碧。
東風來幾日，蟄動萌草坼。潛知陽和功，一日不虛擲。
愛此天氣暖，來拂溪邊石。一坐欲忘歸，暮禽聲嘖嘖。
蓬蒿隔桑棗，隱映煙火夕。歸來問夜餐，家人烹薺麥。
[頁]卷,冊....[4782]433,13
第396筆
　　　　同友人尋澗花　白居易
聞有澗底花，貰得村中酒。與君來校遲，已逢搖落後。
臨觴有遺恨，悵望空溪口。記取花發時，期君重攜手。
我生日日老，春色年年有。且作來歲期，不知身健否。
[頁]卷,冊....[4783]433,13
第397筆
　　　　登村東古冢　白居易
高低古時冢，上有牛羊道。獨立最高頭，悠哉此懷抱。
回頭向村望，但見荒田草。村人不愛花，多種栗與棗。
自來此村住，不覺風光好。花少鶯亦稀，年年春暗老。
[頁]卷,冊....[4783]433,13
第398筆
　　　　夢裴相公　白居易
五年生死隔，一夕魂夢通。夢中如往日，同直金鑾宮。
彷彿金紫色，分明冰玉容。勤勤相眷意，亦與平生同。
既寤知是夢，憫然情未終。追想當時事，何殊昨夜中。
自我學心法，萬緣成一空。今朝為君子，流涕一霑胸。
[頁]卷,冊....[4783]433,13
第399筆
　　　　晝寢　白居易
坐整白單衣，起穿黃草屨。朝餐盥漱畢，徐下階前步。
暑風微變候，晝刻漸加數。院靜地陰陰，鳥鳴新葉樹。
獨行還獨臥，夏景殊未暮。不作午時眠，日長安可度。
[頁]卷,冊....[4783]433,13
第400筆
　　　　別行簡（時行簡辟盧坦劍南東川府）　白居易
漠漠病眼花，星星愁鬢雪。筋骸已衰憊，形影仍分訣。
梓州二千里，劍門五六月。豈是遠行時，火雲燒棧熱。
何言巾上淚，乃是腸中血。念此早歸來，莫作經年別。
[頁]卷,冊....[4783]433,13
第401筆
　　　　觀兒戲　白居易
髫齔七八歲，綺紈三四兒。弄塵復鬥草，盡日樂嬉嬉。
堂上長年客，鬢間新有絲。一看竹馬戲，每憶童騃時。
童騃饒戲樂，老大多憂悲。靜念彼與此，不知誰是癡。
[頁]卷,冊....[4784]433,13
第402筆
　　　　歎常生　白居易
西村常氏子，臥疾不須臾。前旬猶訪我，今日忽云殂。
時我病多暇，與之同野居。園林青藹藹，相去數里餘。
村鄰無好客，所遇唯農夫。之子何如者，往還猶勝無。
於今亦已矣，可為一長吁。
[頁]卷,冊....[4784]433,13
第403筆
　　　　寄元九　白居易
一病經四年，親朋書信斷。窮通合（一作各）易交，自笑知何晚。
元君在荊楚，去日唯（一作雖）云遠。彼獨是（一作似）何人，心如石不轉。
憂我貧病身，書來唯勸勉。上言少愁苦，下道加餐飯。
憐君為謫吏，窮薄家貧褊。三寄衣食資，數盈二十萬。
豈是貪衣食，感君心繾綣。念我口中食，分君身上暖。
不因身病久，不因命多蹇。平生親友心，豈得知深淺。
[頁]卷,冊....[4784]433,13
第404筆
　　　　以鏡贈別　白居易
人言似明月，我道勝明月。明月非不明，一年十二缺。
豈如玉匣裏，如水常澄（一作清）澈。月破天闇時，圓明獨不歇。
我慚貌醜老，繞鬢斑斑雪。不如贈少年，迴照青絲髮。
因君千里去，持此將為別。
[頁]卷,冊....[4784]433,13
第405筆
　　　　城上對月期友人不至　白居易
古人惜晝短，勸令秉燭遊。況此迢迢夜，明月滿西樓。
復有盈尊（一作尊中）酒，置在城上頭。期君君不至，人[4784]月兩悠悠。
照水煙波白，照人肌髮秋。清光正如此，不醉即須愁。
[頁]卷,冊....[4785]433,13
第406筆
　　　　念金鑾子二首　白居易
衰病四十身，嬌癡三歲女。非男猶勝無，慰情時一撫。
一朝舍我去，魂影無處所。況念夭札（一作化）時，嘔啞初學語。
始知骨肉愛，乃是憂悲聚。唯思未有前，以理遣傷苦。
忘懷日已久，三度移寒暑。今日一傷心，因逢舊乳母。

與爾為父子，八十有六旬。忽然又不見，邇來三四春。
形質本非實，氣聚偶成身。恩愛元是妄，緣合暫為親。
念茲庶有悟，聊用遣悲辛。暫（一作慚）將理自奪，不是忘情人。

[頁]卷,冊....[4785]433,13
第407筆
　　　　對酒　白居易
人生一百歲，通計三萬日。何況百歲人，人間百無一。
賢愚共零落，貴賤同埋沒。東岱前後魂，北邙新舊骨。
復聞藥誤者，為愛延年術。又有憂死者，為貪政事筆。
藥誤不得老，憂死非因疾。誰言人最靈，知得不知失。
何如會親友，飲此杯中物。能沃煩慮消，能陶真性出。
所以劉阮輩，終年醉兀兀。
[頁]卷,冊....[4785]433,13
第408筆
　　　　渭村雨歸　白居易
渭水寒漸落，離離蒲稗苗。閒傍沙邊立，看人刈葦苕。
近水風景冷，晴明猶寂寥。復茲夕陰起，野色重蕭條。
蕭條獨歸路，暮雨溼村橋。
[頁]卷,冊....[4785]433,13
第409筆
　　　　諭懷　白居易
黑頭日已白，白面日已黑。人生未死間，變化何終極。
常言在己者，莫若形與色。一朝改變來，止遏不能[4785]得。
況彼身外事，悠悠通與塞。
[頁]卷,冊....[4786]433,13
第410筆
　　　　喜友至留宿　白居易
村中少賓客，柴門多不開。忽聞車馬至，云是故人來。
況值風雨夕，愁心正悠哉。願君且同宿，盡此手中杯。
人生開口笑，百年都幾回。
[頁]卷,冊....[4786]433,13
第411筆
　　　　西原晚望　白居易
花菊引閒行（一作步），行上西原路。原上晚無人，因高聊四顧。
南阡有煙火，北陌連墟墓。村鄰何蕭疏，近者猶百步。
吾廬在其下，寂寞風日暮。門外轉枯蓬，籬根伏寒兔。
故園汴水上，離亂不堪去。近歲始移家，飄然此村住。
新屋五六間，古槐八九樹。便是衰病身，此生終老處。
[頁]卷,冊....[4786]433,13
第412筆
　　　　感鏡　白居易
美人與我別，留鏡在匣中。自從花顏去，秋水無芙蓉。
經年不開匣，紅埃覆青銅。今朝一拂拭，自照（一作顧）憔悴容。
照罷重惆悵，背有雙盤龍。
[頁]卷,冊....[4786]433,13
第413筆
　　　　村居臥病二首　白居易
戚戚抱羸病，悠悠度朝暮。夏木纔結陰，秋蘭已含露。
前日巢中卵，化作雛飛去。昨日穴中蟲，蛻為蟬上樹。
四時未嘗歇，一物不暫住。唯有病客心，沈然獨如故。

新秋久病客，起步村南道。盡日不逢人，蟲聲遍荒草。
西風吹白露，野綠秋仍早。草木猶未傷，先傷我懷抱。
朱顏與玄鬢，強健幾時好。況為憂病侵，不得依年老。
[4786]
種黍三十畝，雨來苗漸大。種薤二十畦，秋來欲堪刈。
望黍作冬酒，留薤為春菜。荒村百物無，待此養衰瘵。
葺廬備陰雨，補褐防寒歲。病身知幾時，且作明年計。

[頁]卷,冊....[4787]433,13
第414筆
　　　　沐浴　白居易
經年不沐浴，塵垢滿肌膚。今朝一澡濯，衰瘦頗有餘。
老色頭鬢白，病形支體虛。衣寬有賸帶，髮少不勝梳。
自問今年幾，春秋四十初。四十已如此，七十復何如。
[頁]卷,冊....[4787]433,13
第415筆
　　　　栽松二首　白居易
小松未盈尺，心愛手自移。蒼然澗底色，雲溼煙霏霏。
栽植我年晚，長成君性遲。如何過四十，種此數寸枝。
得見成陰否，人生七十稀。

愛君抱晚節，憐君含直文。欲得朝朝見，階前故種君。
知君死則已，不死會凌雲。

[頁]卷,冊....[4787]433,13
第416筆
　　　　病中友人相訪　白居易
臥久不記日，南窗昏復昏。蕭條草檐下，寒雀朝夕聞。
強扶床前杖，起向庭中行。偶逢故人至，便當一逢迎。
移榻就斜日，披裘倚前楹。閒談勝服藥，稍覺有心情。
[頁]卷,冊....[4787]433,13
第417筆
　　　　自覺二首　白居易
四十未為老，憂傷早衰惡。前歲二毛生，今年一齒落。
形骸日損耗，心事同蕭索。夜寢與朝餐，其間味亦薄。
同歲崔舍人，容光方灼灼。始知年與貌，衰盛隨憂樂。
畏老老轉迫（一作逼），憂病病彌縛。不畏復不憂，是除老病藥。
[4787]
朝哭心所愛，暮哭心所親。親愛零落盡，安用身獨存。
幾許平生歡，無限骨肉恩。結為腸間痛，聚作鼻頭辛。
悲來四支緩，泣盡雙眸昏。所以年四十，心如七十人。
我聞浮屠教，中有解脫門。置心為止水，視身如浮雲。
斗擻垢穢衣，度脫生死輪。胡為戀此苦，不去猶逡巡。
迴念發弘願，願此見在身。但受過去報，不結將來因。
誓以智慧水，永洗煩惱塵。不將恩愛子，更種悲憂根。

[頁]卷,冊....[4788]433,13
第418筆
　　　　夜雨有念　白居易
以道治心氣，終歲得晏然。何乃戚戚意，忽來風雨天。
既非慕榮顯，又不恤飢寒。胡為悄不樂，抱膝殘燈前。
形影闇相問，心默對以言。骨肉能幾人，各在天一端。
吾兄寄宿州，吾弟客東川。南北五千里，吾身在中間。
欲去病未能，欲住心不安。有如波上舟，此縛而彼牽。
自我向道來，於今六七年。鍊成不二性，消盡千萬緣。
唯有恩愛火，往往猶熬煎。豈是藥無效，病多難盡蠲。
[頁]卷,冊....[4788]433,13
第419筆
　　　　寄楊六（楊攝萬年縣尉，余為贊善大夫。）　白居易
青宮官冷靜，赤縣事繁劇。一閒復一忙，動作經時隔。
清觴久廢酌，白日頓虛擲。念此忽踟躕，悄然心不適。
豈無舊交結，久別或遷易。亦有新往還，相見多形跡。
唯君於我分，堅久如金石。何況老大來，人情重姻（一作婚）戚。
會稀歲月急，此事真可惜。幾回開口笑，便到髭鬢白。
公門苦鞅掌，盡（一作晝）日無閒隙。猶冀乘暝來，靜言同一夕。
[頁]卷,冊....[4788]433,13
第420筆
　　　　送春　白居易
三月三十日，春歸日復暮。惆悵問春風，明朝應不住。
送春曲江上，眷眷東西顧。但見撲水花，紛紛不知[4788]數。
人生似行客，兩足無停步。日日進前程，前程幾多路。
兵刀與水火，盡可違之去。唯有老到來，人間無避處。
感時良為已，獨倚池南樹。今日送春心，心如別親故。
[頁]卷,冊....[4789]433,13
第421筆
　　　　哭李三　白居易
去年渭水曲，秋時訪我來。今年常樂里，春日哭君迴。
哭君仰問天，天意安在哉。若必奪其壽，何如不與才。
落然身後事，妻病女嬰孩。
[頁]卷,冊....[4789]433,13
第422筆
　　　　別李十一後重寄（自此後詩江州路上作）　白居易
秋日正蕭條，驅車出蓬蓽。回望青門道，目極心鬱鬱。
豈獨戀鄉土，非關慕簪紱。所愴別李君，平生同道術。
俱承金馬詔，聯秉諫臣筆。共上青雲梯，中途一相失。
江湖我方往，朝廷君不出。蕙帶與華簪，相逢是何日。
[頁]卷,冊....[4789]433,13
第423筆
　　　　初出藍田路作　白居易
停驂問前路，路在（一作指）秋雲裏。蒼蒼縣南道（一作山），去（一作險）途從此始。
絕頂忽上盤（一作盤上），眾山皆下視。下視千萬峰，峰頭如浪起。
朝經韓公坡，夕次藍橋水。潯陽近（一作僅）四千，始行七十里。
人煩馬蹄跙，勞苦已（一作又）如此。
[頁]卷,冊....[4789]433,13
第424筆
　　　　仙娥峰下作　白居易
我為東南行，始登商山道。商山無數峰，最愛仙娥好。
參差（一作差參）樹若插，匼匝雲如抱。渴望寒玉泉，香聞紫芝草。
青崖屏削碧，白石床鋪縞。向無如此物，安足留四皓。
感彼私自問，歸山何不早。可能塵土中，[4789]還隨眾人老。
[頁]卷,冊....[4790]433,13
第425筆
　　　　微雨夜行　白居易
漠漠秋雲起，稍稍（一作悄悄）夜寒生。但（一作自）覺衣裳溼，無點亦無聲。
[頁]卷,冊....[4790]433,13
第426筆
　　　　再到襄陽訪問舊居　白居易
昔到襄陽日，髯髯（一作冉冉）初有髭。今過襄陽日，髭鬢半成絲。
舊遊都是（一作似）夢，乍到忽如歸。東郭蓬蒿宅，荒涼今屬誰。
故知多零落，閭井亦遷移。獨有秋江水，煙波似舊時。
[頁]卷,冊....[4790]433,13
第427筆
　　　　寄微之三首　白居易
江州望通州，天涯與地末。有山萬丈高，有水千里闊。
間之以雲霧，飛鳥不可越。誰知千古險，為我二人設。
通州君初到，鬱鬱愁如結。江州我方去，迢迢行未歇。
道路日乖隔，音信日斷絕。因風欲寄語，地遠聲不徹。
生當復相逢，死當從此別。

君遊襄陽日，我在長安住。今君在通州，我過襄陽去。
襄陽九里郭，樓堞連雲樹。顧此稍依依，是君舊遊處。
蒼茫蒹葭水，中有潯陽路。此去更相思，江西少親故。

去國日已遠，喜（一作稀）逢物似人。如何含此意，江上坐思君。
有如河嶽氣，相合方氛氳。狂風吹中絕，兩處成孤雲。
風迴終有時，雲合豈無因。努力各自愛，窮通我爾身。

[頁]卷,冊....[4790]433,13
第428筆
　　　　舟中雨夜　白居易
江雲闇悠悠，江風冷修修。夜雨滴船背，風（一作夜）浪打船頭。
船中有病客，左降向江州。
[頁]卷,冊....[4790]433,13
第429筆
　　　　夜聞歌者（宿鄂州）　白居易
夜泊鸚鵡洲，江月秋（一作秋江月）澄澈。鄰船有歌者，發詞堪愁絕。
歌罷繼以泣，泣聲通復咽。尋聲見其人，有婦顏如雪。
獨倚帆檣立，娉婷十七八。夜淚如真珠，雙雙墮明月。
借問誰家婦，歌泣何淒切。一問一霑襟（一作巾），低眉終（一作竟）不說。
[頁]卷,冊....[4791]433,13
第430筆
　　　　江樓聞砧（江州作）　白居易
江人授衣晚，十月始聞砧。一夕高樓月，萬里故園心。
[頁]卷,冊....[4791]433,13
第431筆
　　　　宿東林寺　白居易
經窗燈燄短，僧爐火氣深。索落廬山夜，風雪宿東林。
[頁]卷,冊....[4791]433,13
第432筆
　　　　憶洛下故園（時淮汝寇戎未滅）　白居易
潯陽遷謫地，洛陽離亂年。煙塵三川上，炎瘴九江邊。
鄉心坐如此，秋風仍颯然。
[頁]卷,冊....[4791]433,13
第433筆
　　　　贈別崔五　白居易
朝送南去客，暮迎北來賓。孰云當大路，少遇心所親。
勞者念息肩，熱者思濯身。何如愁獨（一作獨愁）日，忽見平生人。
平生已不淺，是日重殷勤。問從何處來，及此江亭春。
江天春多陰，夜月隔重雲。移尊樹間飲，燈照花紛紛。
一會不易得，餘事何足云。明旦又分手，今夕且歡忻。
[頁]卷,冊....[4791]433,13
第434筆
　　　　春晚寄微之　白居易
三月江水闊，悠悠桃花波。年芳與心事，此地共蹉跎。
南國方譴謫，中原正兵戈。眼前故人少，頭上白髮[4791]多。
通州更迢遞，春盡復如何。
[頁]卷,冊....[4792]433,13
第435筆
　　　　漸老　白居易
今朝復明日，不覺年齒暮。白髮逐梳落，朱顏辭鏡去。
當春頗愁寂，對酒寡歡趣。遇境多愴辛，逢人益敦故。
形質屬天地，推遷從不住。所怪少年心，銷磨落何處。
[頁]卷,冊....[4792]433,13
第436筆
　　　　送幼史　白居易
淮右寇未散，江西歲再徂。故里干戈地，行人風雪途。
此時與爾別，江畔立踟躕。
[頁]卷,冊....[4792]433,13
第437筆
　　　　夜雪　白居易
已訝衾枕冷，復見窗戶明。夜深知雪重，時聞折竹聲。
[頁]卷,冊....[4792]433,13
第438筆
　　　　寄行簡　白居易
鬱鬱眉多斂，默默口寡言。豈是願如此，舉目誰與歡。
去春爾西征，從事巴蜀間。今春我南謫，抱疾江海壖。
相去六千里，地絕天邈然。十書九不達，何以開憂顏。
渴人多夢飲，飢人多夢餐。春來夢何處，合眼到東川。
[頁]卷,冊....[4792]433,13
第439筆
　　　　首夏　白居易
孟夏百物滋，動植一時好。麋鹿樂深林，蟲蛇喜豐草。
翔禽愛密葉，游鱗悅新藻。天和遺漏處，而我獨枯槁。
一身在天末，骨肉皆遠道。舊國無來人，寇戎塵浩浩。
沈憂竟何益，祗自勞懷抱。不如放身心，冥然任天造。
潯陽多美酒，可使杯不燥。湓魚賤如泥，烹炙無昏早。
朝飯山下寺，暮醉湖中島。何必歸故鄉，茲焉[4792]可終老。
[頁]卷,冊....[4793]433,13
第440筆
　　　　孟夏思渭村舊居寄舍弟　白居易
嘖嘖雀引雛，稍稍筍成竹。時物感人情，憶我故鄉曲。
故園渭水上，十載事樵牧。手種榆柳成，陰陰覆牆屋。
兔隱豆苗肥（一作大），鳥鳴桑椹熟。前年當此時，與爾同遊矚。
詩書課弟姪，農圃資童僕。日暮麥登場，天晴蠶坼簇。
弄泉南澗坐，待月東亭宿。興發飲數杯，悶來棋一局。
一朝忽分散，萬里仍羈束。井鮒思反泉，籠鶯悔出谷。
九江地卑溼，四月天炎燠。苦雨初入梅，瘴雲稍含毒。
泥秧水畦稻，灰種畬田粟。已訝殊歲時，仍嗟異風俗。
閒登郡樓望，日落江山綠。歸雁拂鄉心，平湖斷人目。
殊方我漂泊，舊里君幽獨。何時同一瓢，飲水心亦足。
[頁]卷,冊....[4793]433,13
第441筆
　　　　早蟬　白居易
六月初七日，江頭蟬始鳴。石楠深葉裏，薄暮兩三聲。
一催衰鬢色，再動故園情。西風殊未起，秋思先秋生。
憶昔在東掖，宮槐花下聽。今朝無限思，雲樹繞湓城。
[頁]卷,冊....[4793]433,13
第442筆
　　　　感情　白居易
中庭曬服玩，忽見故鄉履。昔贈我者誰，東鄰嬋娟子。
因思贈時語，特用結終始。永願如履綦，雙行復雙止。
自吾謫江郡，漂蕩三千里。為感長情人，提攜同到此。
今朝一惆悵，反覆看未已。人隻履猶雙，何曾得相似。
可嗟復可惜，錦表繡為裏。況經梅雨來，色黯花草死。
[頁]卷,冊....[4793]433,13
第443筆
　　　　南湖晚秋[4793]　白居易
八月白露降，湖中水方（一作芳）老。旦夕秋風多，衰荷半傾倒。
手攀青楓樹，足蹋黃蘆草。慘澹老容顏，冷（一作零）落秋懷抱。
有兄在淮楚，有弟在蜀道。萬里何時來，煙波白浩浩。
[頁]卷,冊....[4794]433,13
第444筆
　　　　郡廳有樹晚榮早凋人不識名因題其上　白居易
潯陽郡廳後，有樹不知名。秋先梧桐落，春後桃李榮。
五月始萌動，八月已凋零。左右皆松桂，四時鬱青青。
豈量雨露恩，霑濡不均平。榮枯各有分，天地本無情。
顧我亦相類，早衰向晚成。形骸少多病，三十不豐盈。
毛鬢早改變，四十白髭生。誰教兩蕭索，相對此江城。
[頁]卷,冊....[4794]433,13
第445筆
　　　　感秋懷微之　白居易
葉下湖又波，秋風此時至。誰知濩落心，先納蕭條氣。
推移感流歲，漂泊思同志。昔為煙霄（一作霞）侶，今作泥塗吏。
白鷗毛羽弱，青鳳文章異。各閉（一作閑）一籠中，歲晚同憔悴。
[頁]卷,冊....[4794]433,13
第446筆
　　　　因沐感髮寄朗上人二首　白居易
年長身轉慵，百事（一作年）無所欲。乃至頭上髮，經年方一沐。
沐稀髮苦落，一沐仍半禿。短鬢經霜蓬，老面辭春木。
強年過猶近，衰相來何速。應是煩惱多，心焦血不足。

漸少不滿把，漸短不盈尺。況茲短少中，日夜落復白。
既無神仙術，何除老死籍。只有解脫門，能度衰苦厄。
掩鏡望東寺，降心謝蟬客。衰白何足言，剃落猶不惜。

[頁]卷,冊....[4794]433,13
第447筆
　　　　早蟬　白居易
月出先照山，風生先動水。亦如早蟬聲，先入閒人耳。
一聞愁意結，再聽鄉心起。渭上新（一作村）蟬聲，先聽[4794]渾相似。
衡門有誰聽，日暮槐花裏。
[頁]卷,冊....[4795]433,13
第448筆
　　　　苦熱喜涼　白居易
經年苦炎暑（一作熱），心體但煩倦。白日一何長，清秋不可見。
歲功成者去，天數極則變。潛知寒燠間，遷次如乘傳。
火雲忽朝斂，金風俄夕扇。枕簟遂清涼，筋骸稍輕健。
因思望月侶，好卜迎秋宴。竟夜無客來，引杯還自勸。
[頁]卷,冊....[4795]433,13
第449筆
　　　　早秋晚望兼呈韋侍郎（一作御）　白居易
九派繞孤城，城高生遠思。人煙半在船，野水多於地。
穿霞日腳直，驅雁風頭利。去國來幾時，江上秋三至。
夫君亦淪落，此地同飄寄。憫默向隅心，摧頹觸籠翅。
且謀眼前計，莫問胸中事。潯陽酒甚濃，相勸時時醉。
[頁]卷,冊....[4795]433,13
第450筆
　　　　司馬宅　白居易
雨徑綠蕪合，霜園紅葉多。蕭條司馬宅，門巷無人過。
唯對大江水，秋風朝夕波。
[頁]卷,冊....[4795]433,13
第451筆
　　　　司馬廳獨宿　白居易
荒涼滿庭草，偃亞侵檐竹。府吏下廳簾，家僮開被襆。
數聲城上漏，一點窗間（一作前）燭。官曹冷似冰，誰肯來同宿。
[頁]卷,冊....[4795]433,13
第452筆
　　　　夢與李七庾三十三同訪元九　白居易
夜夢歸長安，見我故親友。損之在我左，順之在我右。
云是二月天，春風出攜手。同過靖安里，下馬尋元[4795]九。
元九正獨坐，見我笑開口。還指西院花，乃開北亭酒。
如言各有故，似惜歡難久。神合俄頃間，神離欠伸後。
覺來疑在側，求索無所有。殘燈影閃牆，斜月光穿牖。
天明西北望，萬里君知否。老去無見期，踟躕搔白首。
[頁]卷,冊....[4796]433,13
第453筆
　　　　秋槿　白居易
風露颯已冷，天色亦黃昏。中庭有槿花，榮落同一晨。
秋開已寂寞，夕隕何紛紛。正憐少顏色，復歎不逡巡。
感此因念彼，懷哉聊一陳。男兒老富貴，女子晚婚姻。
頭白始得志，色衰方事人。後時不獲已，安得如青春。
[頁]卷,冊....[4796]433,13
第454筆
　　　　答元郎中楊員外喜烏見寄（四十四字成）　白居易
南宮鴛鴦地，何忽烏來止。故人錦帳郎，聞烏笑相視。
疑烏報消息，望我歸鄉里。我歸應待烏頭白，慚愧元郎誤歡喜。
[頁]卷,冊....[4796]433,13
第455筆
　　　　初入峽有感　白居易
上有萬仞山，下有千丈水。蒼蒼兩崖間，闊狹容一葦。
瞿唐呀直瀉，灩澦屹中峙。未夜黑巖昏，無風白浪起。
大石如刀劍，小石如牙齒。一步不可行，況千三百里。（自峽州至忠州，灘險相繼，凡一千三百里。）
苒蒻竹篾（音念），欹危楫師趾。一跌無完舟，吾生繫於此。
常聞仗忠信，蠻貊可行矣。自古漂沈（一作流）人，豈盡非君子。
況吾時與命，蹇舛不足恃。常恐不才身，復作無名死。
[頁]卷,冊....[4797]434,13
第456筆
　　　　過昭君村（村在歸州東北四十里）　白居易
靈珠產無種，彩雲出無根。亦如彼姝子，生此遐陋村。
至麗物難掩，遽選入君門。獨美眾所嫉，終棄出（一作於）塞垣。
唯此希代色，豈無一顧恩。事排勢須去，不得由至尊。
白黑既可變，丹青何足論。竟埋代北骨，不返巴東魂。
慘澹晚雲水，依稀舊鄉園。妍姿化已久，但有村名存。
村中有遺老，指點為我言。不取往者戒，恐貽來者冤。
至今村女面，燒灼成瘢痕。
[頁]卷,冊....[4797]434,13
第457筆
　　　　自江州至忠州　白居易
前往潯陽日，已歎賓朋寡。忽忽抱憂懷，出門無處寫。
今來轉深僻，窮峽巔山下。五月斷行舟，灩堆正如[4797]馬。
巴人類猿狖，矍鑠滿山野。敢望見交親，喜逢似人者。
[頁]卷,冊....[4798]434,13
第458筆
　　　　初到忠州登東樓寄萬州楊八使君　白居易
山束邑居窄，峽牽氣候偏。林巒少平地，霧雨多陰天。
隱隱煮鹽火，漠漠燒畬煙。賴此東樓夕，風月時翛然。
憑軒望所思，目斷心涓涓。背春有去雁，上水無來船。
我懷巴東守，本是關西賢。平生已不淺，流落重相憐。
水梗漂萬里，籠禽囚五年。新恩同雨露，遠郡鄰山川。
書信雖往復，封疆徒接連。其如美人面，欲見杳無緣。
[頁]卷,冊....[4798]434,13
第459筆
　　　　郡中　白居易
鄉路音信斷，山城日月遲。欲知州近遠，階前摘荔枝。
[頁]卷,冊....[4798]434,13
第460筆
　　　　西樓夜（一作月）　白居易
悄悄復悄悄，城隅隱林杪。山郭燈火稀，峽天星漢少。
年光東流水，生計南枝鳥。月沒江（一作光）沈沈，西樓殊未曉。
[頁]卷,冊....[4798]434,13
第461筆
　　　　東樓曉　白居易
脈脈復脈脈，東樓無宿客。城闇雲霧多，峽深田地窄。
宵燈尚留燄，晨禽初展翮。欲知山高低，不見東方白。
[頁]卷,冊....[4798]434,13
第462筆
　　　　寄王質夫　白居易
憶始識君時，愛君世緣薄。我亦吏王畿，不為名利著。
春尋仙遊洞，秋上雲居閣。樓觀水潺潺，龍潭花漠[4798]漠。
吟詩石上坐，引酒泉邊酌。因話出處心，心期老巖壑。
忽從風雨別，遂被簪纓縛。君作出山雲，我為入籠鶴。
籠深鶴殘（一作憔）悴，山遠雲飄泊。去處雖不同，同負平生約。
今來各何在，老去隨所託。我守巴南城，君佐征西幕。
年顏漸衰颯，生計仍蕭索。方含去國愁，且羨從軍樂。
舊遊疑是夢，往事思如昨。相憶春又深，故山花正落。
[頁]卷,冊....[4799]434,13
第463筆
　　　　南賓郡齋即事寄楊萬州　白居易
山上巴子城，山下巴江水。中有窮獨人，強名為刺史。
時時竊自哂，刺史豈如是。倉粟餧家人，黃縑裹妻子。（忠州刺史以下，悉以畬田給祿食，以黃絹支給充俸。）
莓苔翳冠帶，霧雨霾樓雉。衙鼓暮復朝，郡齋臥還起。
回頭（一作首）望南浦，亦在煙波裏。而我復何嗟，夫君猶滯此。
[頁]卷,冊....[4799]434,13
第464筆
　　　　招蕭處士　白居易
峽內豈無人，所逢非所思。門前亦有客，相對不相知。
仰望但雲樹，俯顧惟妻兒。寢食起居外，端然無所為。
東郊蕭處士，聊可與開眉。能飲滿杯酒，善吟長句詩。
庭前吏散後，江畔路乾時。請君攜竹杖，一赴郡齋期。
[頁]卷,冊....[4799]434,13
第465筆
　　　　庭槐　白居易
南方饒竹樹，唯有青槐稀。十種七八死，縱活亦支離。
何此郡庭下，一株獨華滋。蒙蒙碧煙葉，嫋嫋黃花枝。
我家渭水上，此樹蔭前墀。忽向天涯見，憶在故園時。
人生有情感，遇物牽所思。樹木猶復爾，況見舊親知。
[頁]卷,冊....[4799]434,13
第466筆
　　　　送客回晚興　白居易
城上雲霧開，沙頭風浪定。參差亂山出，澹泞平江淨。
行客舟已遠，居人酒初醒。嫋嫋秋竹梢，巴蟬聲似磬。
[頁]卷,冊....[4800]434,13
第467筆
　　　　東樓竹　白居易
瀟灑城東樓，繞樓多修竹。森然一萬竿，白粉封青玉。
卷簾睡初覺，攲枕看未足。影轉色入樓，床席生浮綠。
空城絕賓客，向夕彌幽獨。樓上夜不歸，此君留我宿。
[頁]卷,冊....[4800]434,13
第468筆
　　　　九日登巴臺　白居易
黍香酒初熟，菊暖花未開。閒聽竹枝曲，淺酌茱萸杯。
去年重陽日，漂泊湓城隈。今歲重陽日，蕭條巴子臺。
旅鬢尋已白，鄉書久不來。臨觴一搔首，座客亦裴回。
[頁]卷,冊....[4800]434,13
第469筆
　　　　東城尋春　白居易
老色日上面，歡情日去心。今既不如昔，後當不如今。
今猶未甚衰，每事力可任。花時仍愛出，酒後尚能吟。
但恐如此興，亦隨日銷沈。東城春欲老，勉強一來尋。
[頁]卷,冊....[4800]434,13
第470筆
　　　　江上送客　白居易
江花已萎絕，江草已消歇。遠客何處歸，孤舟今日發。
杜鵑聲似哭，湘竹斑如血。共是多感人，仍為此中別。
[頁]卷,冊....[4800]434,13
第471筆
　　　　桐花[4800]　白居易
春令有常候，清明桐始發。何此巴峽中，桐花開十月。
豈伊物理變，信是土宜別。地氣反寒暄，天時倒生殺。
草木堅強物，所稟固難奪。風候一參差，榮枯遂乖刺。
況吾北人性，不耐南方熱。強羸壽夭間，安得依時節。
[頁]卷,冊....[4801]434,13
第472筆
　　　　早祭風伯因懷李十一舍人　白居易
遠郡雖褊陋，時祀奉朝經。夙興祭風伯，天氣曉冥冥。
導騎與從吏，引我出東坰。水霧重如雨，山火高於星。
忽憶早朝日，與君趨紫庭。步登龍尾道，卻望終南青。
一別身向老，所思心未寧。至今想在耳，玉音尚玲玲。
[頁]卷,冊....[4801]434,13
第473筆
　　　　花下對酒二首　白居易
藹藹江氣春，南賓閏正月。梅櫻與桃杏，次第城上發。
紅房爛簇火，素豔紛團（一作粉圍）雪。香惜委風飄，愁牽壓枝折。
樓中老太守，頭上新白髮。冷澹病心情，暄和好時節。
故園音信斷，遠郡親賓絕。欲問花前尊，依然為誰設。

引手攀紅櫻，紅櫻落似霰。仰首看白日，白日走（一作委）如箭。
年芳與時景，頃刻猶衰變。況是血肉身，安能長強健。
人心苦迷執，慕貴憂貧賤。愁色常在眉，歡容不上面。
況吾頭半白，把鏡非不見。何必花下杯，更待他人勸。

[頁]卷,冊....[4801]434,13
第474筆
　　　　不二門　白居易
兩眼日將闇，四肢漸衰瘦。束帶賸昔圍，穿衣妨（去聲）寬袖。
流年似江水，奔注無昏晝。志氣與形骸，安得長[4801]依舊。
亦曾登玉陛，舉措多紕繆。至今金闕籍，名姓獨遺漏。
亦曾燒大藥，消息乖火候。至今殘丹砂，燒乾不成就。
行藏事兩失，憂惱心交鬥。化作憔悴翁，拋身在荒陋。
坐看老病逼，須得醫王救。唯有不二門，其間無夭壽。
[頁]卷,冊....[4802]434,13
第475筆
　　　　我身　白居易
我身何所似，似彼孤生蓬。秋霜翦根斷，浩浩隨長風。
昔游（一作於）秦雍間，今落巴蠻中。昔為意氣郎，今作寂寥（一作寞）翁。
外貌雖寂寞，中懷頗沖融。賦命有厚薄，委心任窮通。
通當為大鵬，舉翅摩蒼穹。窮則為鷦鷯，一枝足自容。
苟知此道者，身窮心不窮。
[頁]卷,冊....[4802]434,13
第476筆
　　　　哭王質夫　白居易
仙遊寺前別，別來十年餘。生別猶怏怏，死別復何如。
客從梓潼來，道君死不虛。驚疑心未信，欲哭復踟躕。
踟躕寢門側，聲發涕（一作淚）亦俱。衣上今日淚，篋中前月書。
憐君古人風，重有君子儒。篇詠陶謝輩，風流嵇阮徒。
出身既蹇屯（一作連），生世仍須臾。誠知天至高，安得不一呼。
江南有毒蟒，江北有妖狐。皆享千年壽，多於王質夫。
不知彼何德，不識此何辜。
[頁]卷,冊....[4802]434,13
第477筆
　　　　東坡種花二首　白居易
持錢買花樹，城東坡上栽。但購有花者，不限桃杏（一作李）梅。
百果參雜種，千枝次第開。天時有早晚，地力無高低。
紅者霞豔豔，白者雪皚皚。遊蜂逐不去，好鳥亦來棲（一作棲來）。
前有長流水，下有小平臺。時拂臺上石，一舉風前杯。
花枝蔭我頭，花蕊落（一作入）我懷。獨酌復獨詠，不覺月（一作日）平西。
巴俗不愛花，竟春無[4802]人來。唯此醉太守，盡日不能迴。

東坡春向暮，樹木（一作下）今何如。漠漠花落盡，翳翳葉生初（一作初舒）。
每日領童僕，荷鉏仍決（一作鑿）渠。土壅其本，引泉溉其枯。
小樹低數尺，大樹長丈餘。封植來幾時，高下隨扶疏。
養樹既如此，養民亦何殊。將欲茂枝葉，必先救根株。
云何救根株，勸農均賦租。云何茂枝葉，省事寬刑書。
移此為郡政，庶幾甿俗蘇。

[頁]卷,冊....[4803]434,13
第478筆
　　　　登城東古臺　白居易
迢迢東郊上，有土青崔嵬。不知何代物，疑是巴王臺。
巴歌久無聲，巴宮沒黃埃。靡靡春草合，牛羊緣四隈。
我來一登眺，目極心悠哉。始見江山勢，峰疊水環迴。
憑高視聽曠，向遠胸襟開。唯有故園念，時時東北來。
[頁]卷,冊....[4803]434,13
第479筆
　　　　哭諸故人因寄元八　白居易
昨日哭寢門，今日哭寢門。借問所哭誰，無非故交親。
偉卿既長往，質夫亦幽淪。屈指數年世，收涕自思身。
彼皆少於我，先為泉下人。我今頭半白，焉得身久存。
好狂（一作懷）元郎中，相識二十春。昔見君生子，今聞君抱孫。
存者盡老大，逝者已成塵。早晚升平宅，開眉一見君。
[頁]卷,冊....[4803]434,13
第480筆
　　　　郡中春讌因贈諸客　白居易
僕本儒家子，待詔金馬門。塵忝親近地，孤負聖明恩。
一旦奉優詔，萬里牧遠人。可憐島夷帥，自稱為使君。
身騎牂牁馬，口食塗江鱗。闇澹緋衫故，斕斑白髮新。
是時歲二月，玉曆布春分。頒條示皇澤，命宴及良辰。
冉冉趨府吏，蚩蚩聚州民。有如蟄蟲鳥，亦應天地春。
薰草席鋪坐，藤枝酒注樽。中庭無平地，高下[4803]隨所陳。
蠻鼓聲坎坎，巴女舞蹲蹲。使君居上頭，掩口語眾賓。
勿笑風俗陋，勿欺官府貧。蜂巢（一作窠）與蟻穴，隨分有君臣。
[頁]卷,冊....[4804]434,13
第481筆
　　　　開元寺東池早春　白居易
池水暖溫暾，水清波瀲灩。簇簇青泥中，新蒲葉如劍。
梅房小白裹，柳彩輕黃染。順氣草熏熏，適情鷗汎汎。
舊遊成夢寐，往事隨陽焱。芳物感幽懷，一動平生念。
[頁]卷,冊....[4804]434,13
第482筆
　　　　東溪（一作澗）種柳　白居易
野性愛栽植，植柳水中坻。乘春持斧斫，裁截而樹之。
長短既不一，高下隨所宜。倚岸埋大幹，臨流插小枝。
松柏不可待，梗柟固難移。不如種此樹，此樹易榮滋。
無根亦可活，成陰況非遲。三年未離郡，可以見依依。
種罷水邊憩，仰頭閒自思。富貴本非望，功名須待時。
不種東溪柳，端坐欲何為。
[頁]卷,冊....[4804]434,13
第483筆
　　　　臥小齋　白居易
朝起視事畢，晏坐飽食終。散步長廊下，臥退小齋中。
拙政自多暇，幽情誰與同。孰云二千石，心如田野翁。
[頁]卷,冊....[4804]434,13
第484筆
　　　　步東坡　白居易
朝上東坡步，夕上東坡步。東坡何所愛，愛此新成樹。
種植當歲初，滋榮及春暮。信意取次栽，無行亦無數。
綠陰斜景轉，芳氣微風度。新葉鳥下來，萎花蝶飛去。
閒攜斑竹杖，徐曳黃麻屨。欲識往來頻，青蕪（一作苔）成白路。
[頁]卷,冊....[4804]434,13
第485筆
　　　　徵秋稅畢題郡南亭　白居易
高城直下視，蠢蠢見巴蠻。安可施政教，尚不通語言。
且喜賦斂畢，幸聞閭井安。豈伊循良化，賴此豐登年。
案牘既簡少，池館亦清閒。秋雨檐果落，夕鐘林鳥還。
南亭日瀟灑，偃臥恣疏頑。
[頁]卷,冊....[4805]434,13
第486筆
　　　　蚊蟆　白居易
巴徼炎毒早，二月蚊蟆生。咂膚拂不去，繞耳薨薨聲。
斯物頗微細，中人初甚輕。如有膚受譖，久則瘡痏成。
痏成無奈何，所要防其萌。麼蟲何足道，潛喻儆人情。
[頁]卷,冊....[4805]434,13
第487筆
　　　　登龍昌上寺望江南山懷錢舍人　白居易
騎馬出西郭，悠悠欲何之。獨上高寺去，一與白雲期。
虛檻晚瀟灑，前山碧參差。忽似青龍閤，同望玉峰時。
因詠松雪句，永懷鸞鶴姿。六年不相見，況乃隔榮衰。（昔嘗與錢舍人登青龍寺上方，同望藍田山，各有絕句。錢詩云：偶來上寺因高望，松雪分明見舊山。）
[頁]卷,冊....[4805]434,13
第488筆
　　　　郊下　白居易
西日照高樹，樹頭子規鳴。東風吹野水，水畔江蘺生。
盡日看山立，有時尋澗行。兀兀長如此，何許似專城。
[頁]卷,冊....[4805]434,13
第489筆
　　　　遣懷　白居易
樂往必悲生，泰來由否極。誰言此數然，吾道何終塞。
嘗求詹尹卜，拂龜竟默默。亦曾仰問天，天但蒼蒼色。
自茲唯委命，名利心雙息。近日轉安閒，鄉園亦休憶。
回看世間苦，苦在求不得。我今無所求，庶離憂[4805]悲域。
[頁]卷,冊....[4806]434,13
第490筆
　　　　歲晚　白居易
霜降水返壑，風落木歸山。冉冉歲將宴，物皆復本源。
何此南遷客，五年獨未還。命屯分已定，日久心彌安。
亦嘗心與口，靜念私自言。去國固非樂，歸鄉未必歡。
何須自生苦，舍易求其難。
[頁]卷,冊....[4806]434,13
第491筆
　　　　負冬日　白居易
杲杲冬日出，照我屋南隅。負暄閉目坐，和氣生肌膚。
初似飲醇醪，又如蟄者蘇。外融百骸暢，中適一念無。
曠然忘所在，心與虛空俱。
[頁]卷,冊....[4806]434,13
第492筆
　　　　委順　白居易
山城雖荒蕪，竹樹有嘉色。郡逢誠不多，亦足充衣食。
外累由心起，心寧累自息。尚欲忘家鄉，誰能算官職。
宜懷齊遠近，委順隨南北。歸去誠可憐，天涯住亦得。
[頁]卷,冊....[4806]434,13
第493筆
　　　　宿溪翁（時初除郎官赴朝）　白居易
眾心愛金玉，眾口貪酒肉。何如此溪翁，（一作何此溪上翁。）飲瓢亦自足。
溪南刈薪草，溪北修牆屋。歲種一頃田，春驅兩黃犢。
於中甚安適，此外無營欲。溪畔偶相逢，庵中遂同宿。
醉翁向朝市，問我何官祿。虛言笑殺翁，郎官應列宿。
[頁]卷,冊....[4806]434,13
第494筆
　　　　重過壽泉憶與楊九別時因題店壁　白居易
商州南十里，有水名壽泉。湧出石崖下，流經山店前。
憶昔相送日，我去君言還。寒波與老淚，此地共潺[4806]湲。
一去歷萬里，再來經六年。形容已變改，處所（一作泉水）猶依然。
他日君過此，慇懃吟此篇。
[頁]卷,冊....[4807]434,13
第495筆
　　　　西掖早秋直夜書意（自此後中書舍人時作）　白居易
涼風起禁掖，新月生宮沼。夜半秋闇來，萬年枝嫋嫋。
炎涼遞時節，鐘鼓交昏曉。遇聖惜年衰，報恩愁力小。
素餐無補益，朱綬（一作紱）虛纏繞。冠蓋棲野雲，稻粱養山鳥。
量能私自省，所得已非少。五品不為賤，五十不為夭。
若無知足心，貪求何日了。
[頁]卷,冊....[4807]434,13
第496筆
　　　　庭松　白居易
堂下何所有，十松當我階。亂立無行次，高下亦不齊。
高者三丈長，下者十尺低。有如野生物，不知何人栽。
接以青瓦屋，承之白沙臺。朝昏有風月，燥溼（一作　溫）無塵泥。
疏韻秋槭槭（一作瑟瑟），涼陰夏淒淒。春深微雨夕，滿葉珠蓑蓑（一作漼漼）。
歲暮大雪天，壓枝玉皚皚。四時各有趣，萬木非其儕。
去年買此宅，多為人所咍。一家二（一作三）十口，移轉就松來。
移來（一作近松）有何得，但得煩襟開。即此是益友，豈必交賢才。
顧我猶俗士，冠帶走塵埃。未稱為松主，時時一愧懷。
[頁]卷,冊....[4807]434,13
第497筆
　　　　竹窗　白居易
常愛輞川寺，竹窗東北廊。一別十餘載，見竹未曾忘。
今春二月初，卜居在新昌。未暇作廄庫，且先營一堂。
開窗不糊紙，種竹不依行。意取北檐下，窗與竹相當。
繞屋聲淅淅，逼人色蒼蒼。煙通杳靄氣，月透玲瓏光。
是時三伏天，天氣熱如湯。獨此竹窗下，朝迴解衣裳。
輕紗一幅巾，小簟六尺床。無客盡日靜，有風終夜涼。
乃知前古人，言事頗諳詳。清風北窗臥，可以傲羲皇。
[頁]卷,冊....[4807]434,13
第498筆
　　　　同韓侍郎遊鄭家池吟詩小飲　白居易
野艇容三人，晚池流浼浼。悠然依櫂坐，水思如江海。
宿雨洗沙塵，晴風蕩煙靄。殘陽上竹樹，枝葉生光彩。
我本偶然來，景物如相待。白鷗驚不起，綠芡行堪采。
齒髮雖已衰，性靈未云改。逢詩遇杯酒，尚有心情在。
[頁]卷,冊....[4808]434,13
第499筆
　　　　晚歸有感　白居易
朝弔李家孤，暮問崔家疾。（時李十一侍郎諸子尚居憂，崔二十二員外三年臥病。）回馬獨歸來，低眉心鬱鬱。
平生所善者，多不過六七。如何十年間，零落三無一。
劉曾夢中見，元向花前失。（劉三十二校書歿後，嘗夢見之。元八少尹，今春櫻桃花時長逝。）漸老與誰遊，春城好風日。
[頁]卷,冊....[4808]434,13
第500筆
　　　　曲江感秋二首（并序）　白居易
　　元和二年三年四年，予每歲有曲江感秋詩，凡三篇，編在第七集卷。
　　是時予為左拾遺、翰林學士，無何，貶江州司馬、忠州刺史。前年遷
　　主客郎中、知制誥，未周歲，授中書舍人。今遊曲江，又值秋日，風
　　物不改，人事屢變。況予中否後遇，昔壯今衰，慨然感懷，復有此作
　　。噫！人生多故，不知明年秋又何許也。時二年七月十日云耳。
元和二年秋，我年三十七。長慶二年秋，我年五十一。
中間十四年，六年居譴黜。窮通與榮悴，委運隨外物。
遂師廬山遠，重弔湘江屈。夜聽竹枝愁，秋看灩堆沒。
近辭巴郡印，又秉綸闈筆。晚遇何足言，白髮映朱紱。
銷沈昔意氣，改換舊容質。獨有曲江秋，風煙如往日。

疏蕪南岸草，蕭颯西風樹。秋到未（一作來）幾時，蟬聲又無數。
莎平綠茸合，蓮落青房露。今日臨望時，往年[4808]感秋處。
池中水依舊，城上山如故。獨我鬢間毛，昔黑今垂素。
榮名與壯齒，相避如朝暮。時命始欲來，年顏已先去。
當春不歡樂，臨老徒驚誤。故作詠懷詩，題於曲江路。

[頁]卷,冊....[4809]434,13
第501筆
　　　　玩松竹二首　白居易
龍蛇隱大澤，麋鹿遊豐草。棲鳳安於梧，潛魚樂於藻。
吾亦愛吾廬，廬中樂吾道。前松後修竹，偃臥可終老。
各附其所安，不知他物好。

坐愛前檐前，臥愛北窗北。窗竹多好風，檐松有嘉色。
幽懷一以合，俗念隨緣息。在爾雖無情，於予即有得。
乃知性相近，不必動與植。

[頁]卷,冊....[4809]434,13
第502筆
　　　　衰病無趣因吟所懷　白居易
朝餐多不飽，夜臥常少睡。自覺寢食間，多無少年味。
平生好詩酒，今亦將舍棄。酒唯下藥飲，無復曾歡醉。
詩多聽人吟，自不題一字。病姿與（一作引）衰相，日夜相繼至。
況當尚少朝，彌慚居近侍。終當求一郡，聚少漁樵費。
合口便歸山，不問人間事。
[頁]卷,冊....[4809]434,13
第503筆
　　　　逍遙詠　白居易
亦莫戀此身，亦莫厭此身。此身何足戀，萬劫煩惱根。
此身何足厭，一聚虛空塵。無戀亦無厭，始是逍遙人。
[頁]卷,冊....[4809]434,13
第504筆
　　　　短歌行　白居易
曈曈太陽如火色，上行千里下一刻。出為白晝入為夜，園轉如珠住不得。
住不得，可（一作無）奈何，為君舉酒歌短歌。歌聲苦，
詞亦苦，四座少年君聽取。今夕未竟明夕（一作旦）催，秋風纔往春風回。
人無根蒂時不駐，朱顏白日相隳頹。勸君且強笑一面，勸君且（一作復）強飲一杯。
人生不得長歡樂，年少須臾老到來。
[頁]卷,冊....[4810]435,13
第505筆
　　　　生離別　白居易
食檗不易食梅難，檗能苦兮梅能酸。未如生別之為難，苦在心兮酸在肝。
晨雞再鳴殘月沒，征馬連嘶（一作嘶風）行人出。回看骨肉哭一聲，梅酸檗苦甘如蜜。
黃河水白黃雲秋，行人河邊相對愁。天寒野（一作路）曠何處宿，棠梨葉戰風颼颼。
生離別，生離別，憂從中（一作何）來無斷絕。憂極（一作積）心勞血氣衰，
未年三十生白髮。
[頁]卷,冊....[4810]435,13
第506筆
　　　　浩歌行　白居易
天長地久無終畢，昨夜今朝又明日。鬢髮蒼浪牙齒疏，不覺身年四十七。
前去五十有幾年，把鏡照面心茫然。既無長繩繫白日，又無大藥駐朱顏。
朱顏日漸不如故，青史功名在何處。欲留年少待富貴，富貴不[4810]來年少去。
去復去兮如長河，東流赴海無迴波。賢愚貴賤同歸盡，北邙冢墓高嵯峨。
古來（一作今）如此非獨我，未死有酒且高歌。顏回短命伯夷餓，我今所得亦已多。
功命富貴須待（一作推）命，命若（一作苟）不來知（一作爭）奈何。
[頁]卷,冊....[4811]435,13
第507筆
　　　　王夫子　白居易
王夫子，送君為一尉，東南三千五百里。道途雖遠位雖卑，
月俸猶堪活妻子。男兒口讀古人書，束帶斂手來從事。近將徇祿給一家，
遠則行道佐時理。行道佐時須待命，委身下位無為恥。命苟未來且求食，
官無卑高及遠邇。男兒上既未能濟天下，下又不至飢寒死。吾觀九品至一品，
其間氣味都相似。紫綬朱紱青布衫，顏色不同而已矣。王夫子，
別有一事欲勸君，遇（一作逢）酒逢春且歡喜。
[頁]卷,冊....[4811]435,13
第508筆
　　　　江南遇天寶樂叟　白居易
白頭病（一作老）叟泣且言，祿山未亂入梨園。能彈琵琶和法曲，多在華清隨至尊。
是時天下太平久，年年十月坐朝元。千官起居環珮合，萬國會同車馬奔。
金鈿照耀石甕寺，蘭麝熏煮溫湯源。貴妃宛轉侍君側，體弱不勝珠翠繁。
冬雪飄颻錦袍暖，春風蕩漾霓裳翻。歡娛未足燕寇至，弓勁馬肥胡語喧。
豳土人遷避夷狄，鼎湖龍去哭軒轅。從此漂淪落南土，萬人死盡一身存。
秋風江上浪無限，暮雨舟中酒一尊。涸魚久失風波勢，枯草曾霑雨露恩。
我自秦來君莫問，驪山渭水如荒村。新豐樹老籠明月，長生殿闇鎖春雲（一作黃昏）。
紅葉紛紛蓋攲瓦，綠苔重重封壞垣。唯有中官作宮使，每年寒食一開門。
[頁]卷,冊....[4811]435,13
第509筆
　　　　送張山人歸嵩陽[4811]　白居易
黃昏慘慘天微雪，修（一作循）行坊西鼓聲絕。張生馬瘦衣且單，夜扣柴門與我別。
愧君冒寒來別我，為君酤酒張燈火。酒酣火煖與君言，何事（一作君何）入關又出關。
答云前年偶下山，四十餘月客長安。長安古來名利地，空手無金行路難。
朝遊九城陌，肥馬輕車欺殺客。暮宿五侯門，殘茶冷酒愁殺人。
春明門，門前便是嵩山路。（一作春明門外高高處，直下便是嵩山路。）幸有雲泉容此身，明日辭君且歸去。
[頁]卷,冊....[4812]435,13
第510筆
　　　　醉後走筆酬劉五主薄長句之贈兼簡張大賈二十四先輩昆季　白居易
劉兄文高行孤立，十五年前名翕習。是時相遇在符離，我年二十君三十。
得意忘年心跡親，寓居同縣日知聞。衡門寂寞朝尋我，古寺蕭條暮訪君。
朝來暮去多攜手，窮巷貧居何所有。秋燈夜寫聯句詩，春雪朝傾煖寒酒。
陴湖綠愛白鷗飛，濉水清憐紅鯉肥。偶語閒攀芳樹立，相扶醉蹋落花歸。
張賈弟兄同里巷，乘閒數數來相訪。雨天連宿草堂中，月夜徐行石橋上。
我年漸長忽自驚，鏡中冉冉髭鬢生。心畏後時同勵志，身牽前事各求名。
問我棲棲何所適，鄉人薦為鹿鳴客。二千里別謝交遊，三十韻詩慰行役。
出門可憐唯一身，敝裘瘦馬入咸秦。鼕鼕街鼓紅塵闇，晚到長安無主人。
二賈二張與余弟，驅車邐迤來相繼。操詞握賦為干戈，鋒銳森然勝氣多。
齊入文場同苦戰，五人十載九登科。二張得雋名居甲，美退爭雄重告捷。
棠棣輝榮並桂枝，芝蘭芳馥和荊葉。唯有沅犀屈未伸，握中自謂駭雞珍。
三年不鳴鳴必大，豈獨駭雞當駭人。元和運啟千年聖，同遇明時余最幸。
始辭祕閣吏王畿，遽列諫垣升禁闈。蹇步何堪鳴佩玉，衰容不稱著朝衣。
閶闔晨開朝百辟，冕旒不動香煙碧。步登龍尾上虛空，立去天顏無咫尺。
宮花似雪從乘輿，禁月如霜坐直廬。身賤每驚隨內宴，才微常愧草天書。
晚松寒竹新昌第，職居密近門多閉。日暮銀臺下直回，[4812]故人到門門暫開。
回頭下馬一相顧，塵土滿衣何處來。斂手炎涼敘未畢，先說舊山今悔出。
岐陽旅宦少歡娛，江左羇遊費時日。贈我一篇行路吟，吟之句句披沙金。
歲月徒催白髮貌，泥塗不屈青雲心。誰會茫茫天地意，短才獲用長才棄。
我隨鵷鷺入煙雲，謬上丹墀為近臣。君同鸞鳳棲荊棘，猶著青袍作選人。
惆悵知賢不能薦，徒為出入蓬萊殿。月慚諫紙二百張，歲愧俸錢三十萬。
大底浮榮何足道，幾度相逢即身老。且傾斗酒慰羇愁，重話符離問舊遊。
北巷鄰居幾家去，東林舊院何人住。武里村花落復開，流溝山色應如故。
感此酬君千字詩，醉中分手又何之。須知通塞尋常事，莫歎浮沈先後時。
慷慨臨歧重相勉，殷勤別後加餐飯。君不見買臣衣錦還故鄉，五十身榮未為晚。
[頁]卷,冊....[4813]435,13
第511筆
　　　　和錢員外答盧員外早春獨遊曲江見寄長句　白居易
春來有色闇融融，先到詩情酒思中。柳岸霏微裛塵雨，杏園澹蕩開花風。
聞君獨遊心鬱鬱，薄晚新晴騎馬出。醉思詩侶有同年，春歎翰林無暇日。
雲夫首倡寒玉音，蔚章繼和春搜吟。此時我亦閉門坐，一旦風光三處心。（雲夫、蔚章同年及第，時余與蔚章同在翰林。）
[頁]卷,冊....[4813]435,13
第512筆
　　　　東墟晚歇（時退居渭村）　白居易
涼風冷露蕭索天，黃蒿紫菊荒涼田。繞冢秋花少顏色，細蟲小蝶飛翻翻。
中有騰騰獨行者，手拄漁竿不騎馬。晚從南澗釣魚回，歇此墟中白楊下。
褐衣半故白髮新，人逢知我是何人。誰言渭浦棲遲客，曾作甘泉侍從臣。
[頁]卷,冊....[4813]435,13
第513筆
　　　　客中月[4813]　白居易
客從江南來，來時月上弦。悠悠行旅中，三見清光圓。
曉隨殘月行，夕與新月宿。誰謂月無情，千里遠相逐。
朝發渭水橋，暮入長安陌。不知今夜月，又作誰家客。
[頁]卷,冊....[4814]435,13
第514筆
　　　　輓歌詞　白居易
丹旐何飛揚，素驂亦悲鳴。晨光照閭巷，輀車儼欲行。
蕭條九月天，哀輓出重（一作晚出洛陽）城。借問送者誰，妻子與弟兄。
蒼蒼上古原（一作古原上），峨峨開新塋。含酸一慟哭，異口同哀聲。
舊隴轉蕪絕，新墳日羅列。春風草綠（一作秋草）北邙山，此地年年生死別。
[頁]卷,冊....[4814]435,13
第515筆
　　　　長相思　白居易
九月西風興，月冷露華凝。思君秋夜長，一夜魂九升。
二月東風來，草拆花心開。思君春日遲，一日腸九迴。
妾住洛橋北，君住洛橋南。十五即相識，今年二十三。
有如女蘿草，生在松之側。蔓短枝苦高，縈迴上不得。
人言人有願，願至天必成。願作遠方獸，步步比肩行。
願作深山木，枝枝連理生。
[頁]卷,冊....[4814]435,13
第516筆
　　　　山鷓鴣　白居易
山鷓鴣，朝朝暮暮啼復啼，啼時露白風淒淒。黃茅岡頭秋日晚，
苦竹嶺下寒月低。畬田有粟何不啄，石楠有枝何不棲。迢迢不緩復不急，
樓上舟中聲闇入。夢鄉遷客展轉臥，抱兒寡婦彷徨立。山鷓鴣，
爾本此鄉鳥。生不辭巢不別群，何苦聲聲啼到曉。啼到曉，
唯能愁北人，南人慣聞如不聞。
[頁]卷,冊....[4814]435,13
第517筆
　　　　放旅雁（元和十年冬作）　白居易
九江十年冬大雪，江水生冰樹枝折。百鳥無食東西飛，中有旅雁聲最飢。
雪中啄草冰上宿，翅冷騰空飛[4814]動遲。江童持網捕將去，手攜入市生賣之。
我本北人今譴謫，人鳥雖殊同是客。見此客鳥傷客人，贖汝放汝飛入雲。
雁雁汝飛向何處，第一莫飛西北去。淮西有賊討未平，百萬甲兵久屯聚。
官軍賊軍相守老，食盡兵窮將及汝。健兒飢餓射汝喫，拔汝翅翎為箭羽。
[頁]卷,冊....[4815]435,13
第518筆
　　　　送春歸（元和十一年三月三十日作）　白居易
送春歸，三月盡日日暮時。去年杏園花飛御溝綠，何處送春曲江曲。
今年杜鵑花落子規啼，送春何處西江西。帝城送春猶怏怏，天涯送春能不加惆悵。
莫惆悵，送春人。冗員無替五年罷，應須準擬再送潯陽春。
五年炎涼凡十變，又知此身健不健。好去（一作送）今年江上春，明年未死還相見。
[頁]卷,冊....[4815]435,13
第519筆
　　　　山石榴寄元九　白居易
山石榴，一名山躑躅，一名杜鵑花，杜鵑啼時花撲撲。
九江三月杜鵑來，一聲催得一枝開。江城上佐閒無事，山下斸得廳前栽。
爛熳一闌十八樹，根株有數花無數。千房萬葉一時新，嫩紫殷紅鮮麴塵。
淚痕裛損燕支臉，剪刀裁破紅綃巾。謫仙初墮愁在世，奼女新嫁嬌泥（去聲）春。
日射血珠將滴地，風翻火燄欲燒人。閒折兩枝持在手，細看不似人間有。
花中此物似西施，芙蓉芍藥皆嫫母。奇芳絕豔別者誰，通州遷客元拾遺。
拾遺初貶江陵去，去時正值青春暮。商山秦嶺愁殺君（一作人），山石榴花紅夾路。
題詩報我何所云，苦（一作若）云色似石榴裙。當時叢畔唯思我，今日闌前只憶君。
憶君不見坐銷落，日西風起紅紛紛。
[頁]卷,冊....[4815]435,13
第520筆
　　　　畫竹歌（并引）　白居易
　　協律郎蕭悅善畫竹，舉時（一作世）無倫，蕭亦甚自祕重。有終歲求
　　其一竿一枝而不得者，知予天與好事，忽寫一十五[4815]竿，惠然見
　　投。予厚其意，高其藝，無以答貺，作歌以報（一作答）之，凡一百
　　八十六字云。
植物之中竹難寫，古今雖畫無似者。蕭郎下筆獨逼真，丹青以來唯一人。
人畫竹身肥擁腫，蕭畫莖瘦節節竦。人畫竹梢死羸垂，蕭畫枝活葉葉動。
不根而生從意生，不筍而成由筆成。野塘水邊碕岸側，森森兩叢十五莖。
嬋娟不失筠粉態，蕭颯盡得風煙情。舉頭忽看不似畫，低耳靜聽疑有聲。
西叢七莖勁而健，省向天竺寺前（一作邊）石上見。東叢八莖疏且寒，憶曾湘妃廟裏雨中看。
幽姿遠思少人別，與君相顧空長歎。蕭郎蕭郎老可惜，手顫（一作戰）眼昏頭雪色。
自言便是絕筆時，從今此竹尤難得。
[頁]卷,冊....[4816]435,13
第521筆
　　　　真娘墓（墓在虎丘寺）　白居易
真娘墓，虎丘道。不識真娘鏡中面，唯見真娘墓頭草。
霜摧桃李風折蓮，真娘死時猶少年。脂膚荑手不牢固，世間尤物難留連。
難留連，易銷歇。塞北花，江南雪。
[頁]卷,冊....[4816]435,13
第522筆
　　　　長恨歌　白居易
　　前進士陳鴻撰長恨歌傳曰：開元中，泰階平，四海無事。明皇在位歲
　　久，倦於旰食宵衣。政無大小，始委於右丞相。深居遊宴，以聲色自
　　娛。先是元獻皇后、武淑妃皆有寵，相次即世。宮中雖良家子千數，
　　無可悅目者，上心忽忽不樂。時每歲十月，駕幸華清宮。內外命婦，
　　熠燿景從，浴日餘波，賜以湯沐。春風靈液，澹蕩其間。上心油然，
　　若有顧遇，左右前後，粉色如土。詔高力士潛搜外宮，得弘農楊玄琰
　　女於壽邸。既笄矣，鬒髮膩理，纖穠中度，舉止閑冶，如漢武帝李夫
　　人。別疏湯泉，詔賜澡瑩。既出水，體弱力微，若不任羅綺，光彩煥
　　發，轉動照人。上甚悅，進見之日，奏霓裳羽衣曲以導之；定情之夕
　　，授金釵鈿合以固之。又命戴步搖，垂金璫，明年冊為貴妃。半后服
　　用，由是冶其[4816]容，敏其詞，婉孌萬態，以中上意，上益嬖焉。
　　時省風九州，泥金五嶽，驪山雪夜，上陽春朝，與上行同室。宴專席
　　，寢專房，雖有三夫人、九嬪、二十七世婦、八十一御妻暨後宮才人
　　、樂府伎女，使天子無顧盼意，自是六宮無復進幸者。非徒殊豔尤態
　　致是，蓋才智明慧，善巧便佞，先意希旨，有不可形容者。叔父昆弟
　　，皆列在清貫，爵為通侯。姊妹封國夫人，富埒王室，車服邸第，與
　　大長公主侔，而恩澤勢力則又過之。出入禁門不問，京師長吏為側目
　　，故當時謠詠有云：生女勿悲酸，生兒勿喜歡。又曰：男不封侯女作
　　妃，看女卻為門上楣。其人心羨慕如此。天寶末，兄國忠盜丞相位，
　　愚弄國柄。及安祿山引兵嚮闕，以討楊氏為辭，潼關不守。翠華南幸
　　，出咸陽，道次馬嵬亭。六軍裴回，持戟不進。從官郎吏伏上馬前，
　　請誅錯以謝天下。國忠俸氂纓盤水，死於道周。左右之意未快，上問
　　之，當時敢言者，請以貴妃塞天下怒。上知不免，而不忍見其死。反
　　袂掩面，使牽之而去。蒼黃展轉，竟就絕於尺組之下。既而明皇狩成
　　都，肅宗受禪靈武。明年，大凶歸元。大駕還都，尊明皇為太上皇，
　　就養南宮，遷於西內。時移事去，樂盡悲來。每至春之日，冬之夜，
　　池蓮夏開，宮槐秋落。梨園弟子，玉琯發音，聞霓裳羽衣一聲，則天
　　顏不怡，左右歔欷。三載一意，其念不衰。求之魂夢，杳不能得。適
　　有道士自蜀來，知上皇心念楊妃如是。自言有李少君之術，明皇大喜
　　，命致其神，方士乃竭其術以索之，不至。又能遊神馭氣，出天界、
　　沒地府以求之，不見。又旁求四虛上下，東極大海，跨蓬壺，見最高
　　仙山。上多樓闕，西廂下有洞戶，東向，闔其門，署曰玉妃太真院。
　　方士抽簪扣扉，有雙童女出應門。方士造次未及言，而雙鬟復入。俄
　　有碧衣侍女又至，詰其所從。方士因稱唐天子使者，且致其命。碧衣
　　云：玉妃方寢，請少待之。於時雲海沈沈，洞天日晚。瓊戶重闔，悄
　　然無聲。方士屏息斂足，拱手門下。久之，而碧衣延入。且曰：玉妃
　　出。見一人冠金蓮，披紫綃，佩紅玉，曳鳳舄，左右侍者七八人。揖
　　方士，問皇帝安否，次問天寶十四年已還事。言訖，憫默。指碧衣取
　　金釵鈿合，各析其半，授使者曰：為謝太上皇，謹獻是物，尋舊好也
　　。方士受辭與信，將行，色有[4817]不足。玉妃固徵其意，復前跪致
　　詞，請當時一事，不為他人聞者，驗於太上皇。不然，恐鈿合金釵，
　　負薪垣平之詐也。玉妃茫然退立，若有所思，徐而言之曰：昔天寶十
　　載，侍輦避暑驪山宮。秋七月，牽牛織女相見之夕。秦人風俗，是夜
　　張錦繡，陳飲食，樹瓜果。焚香於庭，號為乞巧，宮掖間尤尚之。夜
　　殆半，休侍衛於東西廂，獨侍上。上憑肩而立，因仰天感牛女事，密
　　相誓心，願世世為夫婦。言畢，執手各嗚咽，此獨君王知之耳。因自
　　悲曰：由此一念，又不得居此，復墮下界，且結後緣。或為天，或為
　　人，決再相見，好合如舊。因言太上皇亦不久人間，幸唯自安，無自
　　苦耳。使者還，奏太上皇。皇心震悼，日日不豫。其年夏四月，南宮
　　晏駕。元和元年冬十二月，太原白樂天自校書郎尉於盩厔，鴻與瑯邪
　　王質夫家於是邑。暇日相攜遊仙遊寺，話及此事，相與感歎。質夫舉
　　酒於樂天前曰：夫希代之事，非遇出世之才潤色之，則與時消沒，不
　　聞於世。樂天深於詩，多於情者也。試為歌之，如何？樂天因為長恨
　　歌。意者不但感其事，亦欲懲尤物。窒亂階，垂於將來也。歌既成，
　　使鴻傳焉。世所不聞者，予非開元遺民，不得知。世所知者，有明皇
　　本紀在，今但傳長恨歌云爾。
漢皇重色思傾國，御宇多年求不得。楊家有女初長成，養在深閨人未識。
天生麗質難自棄，一朝選在君王側。回眸一笑百媚生，六宮粉黛無顏色。
春寒賜浴華清池，溫泉水滑洗凝脂。侍兒扶起嬌無力，始是新承恩澤時。
雲鬢花顏（一作冠）金步搖，芙蓉帳暖度（一作裏暖）春宵。春宵苦短日高起，從此君王不早朝。
承歡侍宴（一作寢）無閒暇，春從春遊夜專夜。後（一作漢）宮佳麗三千人，三千寵愛在一身。
金屋妝成嬌侍夜，玉樓宴罷醉和春。姊妹兄弟皆列士，可憐光彩生門戶。
遂令天下父母心，不重生男重生女。驪宮高處入青雲，仙樂風飄處處聞。
緩歌慢舞凝絲竹，盡日君王看（一作聽）不足。漁陽鞞鼓動地來，驚破霓裳羽衣曲。
九重城闕煙[4818]塵生，千乘萬騎西南行。翠華搖搖行復止，西出都門百餘里。
六軍不發無（一作知）奈何，宛轉蛾眉馬前死。花鈿委地無人收，翠翹金雀玉搔頭。
君王掩面救不得，回看（一作首）血淚相和流。黃埃散漫風蕭索，雲棧縈紆（一作迴）登劍閣。
峨嵋山下少人行，旌旗無光日色薄。蜀江水碧蜀山青，聖主朝朝暮暮情。
行宮見月傷心色，夜雨聞鈴腸斷聲。天旋日轉迴龍馭，到此躊躇不能去。
馬嵬坡下泥（一作塵）土中，不見玉顏空死處。君臣相顧盡霑衣，東望都門信馬歸。
歸來池苑皆依舊，太液芙蓉未央柳。芙蓉如面柳如眉，對此如何不淚垂。
春風桃李花開夜（一作日），秋雨梧桐葉落時。西宮南苑（一作內）多秋草，宮（一作落）葉滿階紅不掃。
梨園弟子白髮新，椒房阿監青娥老。夕殿螢飛思悄然，孤（一作秋）燈挑盡未成眠。
遲遲鐘鼓初長夜，耿耿星河欲曙天。鴛鴦瓦冷霜華重，翡翠衾寒（一作舊枕故衾）誰與共。
悠悠生死別經年，魂魄不曾來入夢。臨邛道（一作方）士鴻都客，能以精誠致魂魄。
為感君王展轉思（一作恩），遂教方士殷勤覓。排空（一作雲）馭氣奔如電，升天入地求之遍。
上窮碧落下黃泉，兩處茫茫皆不見。忽聞海上有仙山，山在虛無縹緲間。
樓閣（一作殿）玲瓏五雲起，其中綽約多仙子。中有一人字太真，（一作字玉真，又作名玉妃），雪膚花貌參差是。
金闕西（一作兩）廂扣玉扃，轉教小玉報雙成。聞道漢家天子使，九華帳裏（一作下）夢魂驚。
攬衣推枕起裴回，珠箔銀屏（一作鉤）邐迤（一作迤邐）開。雲鬢（一作髻）半偏新睡覺，花冠不整下堂來。
風吹仙袂飄颻舉，猶似霓裳羽衣舞。玉容寂寞淚闌干，梨花一枝春帶雨。
含情凝睇（一作涕）謝君王，一別音容兩渺茫。昭陽殿裏恩愛絕，蓬萊宮中日月長。
回頭下望（一作問）人寰處，不見長安見塵霧。唯將（一作空持）舊物表深情，鈿合金釵寄將去。
釵留一股合一扇，釵擘黃金合分鈿。但教（一作令）心似金鈿堅，天上人間會相見。
臨別殷勤重寄詞，詞中有誓兩心知。七月七日長生殿，夜半無[4819]人私語時。
在天願作（一作為）比翼鳥，在地願為連理枝。天長地久有時盡，此恨綿綿無絕（一作盡）期。
[頁]卷,冊....[4820]435,13
第523筆
　　　　婦人苦　白居易
蟬鬢加意梳，蛾眉用心掃。幾度曉妝成，君看不言好。
妾身重同穴，君意輕偕老。惆悵去年來，心知未能道。
今朝一開口，語少意何深。願引他時事，移君此日心。
人言夫婦親，義合如一身。及至死生際，何曾苦樂均。
婦人一喪夫，終身守孤孑。有如林中竹，忽被風吹折。
一折不重生，枯死猶抱節。男兒若喪婦，能不暫傷情。
應似門前柳，逢春易發榮。風吹一枝折，還有一枝生。
為君委曲言，願君再三聽。須知婦人苦，從此莫相輕。
[頁]卷,冊....[4820]435,13
第524筆
　　　　長安道　白居易
花枝缺處青樓開，豔歌一曲酒一杯。美人勸我急行樂，自古朱顏不再來。
君不見外州（一本此下有官字）客，長安道，一迴來，（一本此下有時字。）一迴老。
[頁]卷,冊....[4820]435,13
第525筆
　　　　潛別離　白居易
不得哭，潛別離。不得語，闇相思。
兩心之外無人知。深籠夜鎖獨棲鳥，利劍春斷連理枝。河水雖濁有清日，
烏頭雖黑有白時。唯有潛離與暗別，彼此甘心無後期。
[頁]卷,冊....[4820]435,13
第526筆
　　　　隔浦蓮　白居易
隔浦愛紅蓮，昨日看猶在。夜來風吹落，只得一回采。
花開雖有明年期，復愁明年還暫時。
[頁]卷,冊....[4820]435,13
第527筆
　　　　寒食野望吟[4820]　白居易
丘墟郭門外，寒食誰家哭。風吹曠野紙錢飛，古墓纍纍春草綠。
棠梨花映白楊樹，盡是死生離別處。冥寞重泉哭不聞，蕭蕭暮雨人歸去。
[頁]卷,冊....[4821]435,13
第528筆
　　　　琵琶引（并序）　白居易
　　元和十年，予左遷九江郡司馬。明年秋，送客湓浦口，聞船（一作舟
　　）中夜彈琵琶者。聽其音，錚錚然有京都（一作邑）聲。問其人，本
　　長安倡女，嘗學琵琶於穆、曹二善才。年長色衰，委身為賈人婦。遂
　　命酒，使快彈數曲。曲罷，憫默。自敘少小時歡樂事，今漂淪憔悴，
　　轉徙於江湖間。予出官二年，恬然自安，感斯人言，是夕始覺有遷謫
　　意。因為長句歌以贈之，凡六百一十二言，命曰琵琶行。
潯陽江頭夜送客，楓葉荻花秋索索（一作瑟瑟）。主人下馬客在船，舉酒欲飲無管弦。
醉不成歡慘將別，別時茫茫江浸月。忽聞水上琶琵聲，主人忘歸客不發。
尋聲暗問彈者誰，琵琶聲停欲語遲。移船相近邀相見，添酒迴燈重開宴。
千呼萬喚始出來，猶抱（一作把）琵琶半遮面。轉軸撥弦三兩（一作五）聲，未成曲調先有情。
弦弦掩抑聲聲思，似訴平生不得意（一作志）。低眉信手續續彈，說盡心中無限事。
輕攏慢撚抹復挑，初為霓裳後六（一作綠腰）。大弦嘈嘈如急雨，小弦切切如私語。
嘈嘈切切錯雜彈，大珠小珠落玉盤。間關鶯語花底滑，幽咽泉流水（一作冰）下灘（一作難）。
水泉冷澀弦疑絕，疑絕不通聲暫歇。別有幽愁暗恨生，此時無聲勝有聲。
銀缾乍破水漿迸，鐵騎突出刀槍鳴。曲終收撥當心畫，四弦一聲如裂帛。
東舟西舫悄無言，唯見（一作有）江心秋月白。沈吟放撥插弦中，整頓衣裳起斂容。
自言本是京城女，家在蝦蟆陵下住。十三學得琵琶成，名屬教坊第一部。
曲罷曾教善才伏，妝成每被秋娘妒。五陵年少爭纏頭，一曲紅綃不知數。
鈿頭雲篦[4821]擊節碎，血色羅裙翻酒汙。今年歡笑復明年，秋月春風等閒度。
弟走從軍阿姨死，暮去朝來顏色故。門前冷落鞍馬稀，老大嫁作商人婦。
商人重利輕別離，前月浮梁買茶去。去來江口守空船，繞船月明江水寒。
夜深忽夢少年事，夢啼妝淚（一作啼妝淚落）紅闌干。我聞琵琶已歎息，又聞此語重唧唧。
同是天涯淪落人，相逢何必曾相識。我從去年辭（一作離）帝京，謫居臥病潯陽城。
潯陽小處（一作地僻）無音樂，終歲不聞絲竹聲。住近湓江地低溼，黃蘆苦竹繞宅生。
其間旦暮聞何物，杜鵑啼血猿哀鳴。春江花朝秋月夜，往往取酒還獨傾。
豈無山歌與村笛，嘔啞嘲哳（一作）難為聽。今夜聞君琵琶語，如聽仙樂耳暫明。
莫辭更坐彈一曲，為君翻作琶琵行。感我此言良久立，卻坐促弦弦轉急。
淒淒不似向前聲，滿座重聞皆掩泣。座（一作就）中泣下（一作淚）誰最多，江州司馬青衫溼。
[頁]卷,冊....[4822]435,13
第529筆
　　　　簡簡吟　白居易
蘇家小女名簡簡，芙蓉花柳葉眼。十一把鏡學點妝，十二抽鍼能繡裳。
十三行坐事調品，不肯迷頭白地藏。玲瓏雲髻生花（一作菜）樣，飄颻風袖薔薇香。
殊姿異態不可狀，忽忽轉動如有光。二月繁霜殺桃李，明年欲嫁今年死。
丈人阿母勿悲啼，此女不是凡夫妻。恐是天仙謫人世，只合人間十三歲。
大都好物不堅牢，彩雲易散琉璃脆。
[頁]卷,冊....[4822]435,13
第530筆
　　　　花非花　白居易
花非花，霧非霧。夜半來，天明去。
來如春夢幾多時，去似朝雲無覓處。
[頁]卷,冊....[4822]435,13
第531筆
　　　　醉後狂言酬贈蕭殷二協律[4822]　白居易
餘杭邑客多羇貧，其間甚者蕭與殷。天寒身上猶衣葛，日高甑中未拂塵。
江城山寺十一月，北風吹沙雪紛紛。賓客不見綈袍惠，黎庶未霑襦袴恩。
此時太守自慚愧，重衣複衾有餘溫。因命染人與鍼女，先製兩裘贈二君。
吳綿細軟桂布密，柔如狐腋白似雲。勞將詩書投贈我，如此小惠何足論。
我有大裘君未見，寬廣和暖如陽春。此裘非繒亦非纊，裁以法度絮以仁。
刀尺鈍拙製未畢，出亦不獨裹一身。若令在郡得五考，與君展覆杭州人。
[頁]卷,冊....[4823]435,13
第532筆
　　　　醉歌（示伎人商玲瓏）　白居易
罷胡琴，掩秦瑟，玲瓏再拜歌初畢。誰道使君不解歌，
聽唱黃雞與白日。黃雞催曉丑時鳴，白日催年酉前沒。腰間紅綬繫未穩，
鏡裏朱顏看已失。玲瓏玲瓏奈老何，使君歌了汝更歌。
[頁]卷,冊....[4823]435,13
第533筆
　　　　代書詩一百韻寄微之　白居易
憶在貞元歲，初登（一作俱升）典校司。身名同日授，心事一言知。（貞元中，與微之同登科第，俱授祕書省校書郎，始相識也。）
肺腑都無隔，形骸兩不羈。疏狂屬年少，閒散為官卑。
分定金蘭契，言通藥石規。交賢方汲汲，友直每偲偲。
有月多同賞，無杯不共持。秋風拂琴匣，夜雪卷書帷。
高上慈恩塔，幽尋皇子陂。唐昌玉蕊會，崇敬牡丹期。（唐昌觀玉蕊，崇敬寺牡丹，花時多與微之有期。）
笑勸迂辛酒，閒吟短李詩。（辛大立度性迂嗜酒，李二十紳形短能詩，故當時有迂辛、短李之號。）儒風愛敦質，佛理賞玄師。（劉三十二敦質雅有儒風，庾七玄師談佛理有可賞者。）
度日曾無悶，通宵靡不為。雙聲聯律句，八面對（一作數）宮棋。（雙聲聯句，八面宮棋，皆當時事。）
往往遊三省，騰騰出九逵。寒銷直城路，春到（一作滿）曲江池。
樹暖枝條弱，山晴彩翠奇。峰攢石綠點，柳宛（一作惹）麴塵絲。
岸草煙鋪地，園花雪壓枝。早光紅照耀，新溜碧逶迤。
幄幕侵（一作分）堤布，盤筵占地施。徵伶皆（一作求）絕藝，選（一作迎）伎悉（一作選）名姬。
粉黛（一作鉛粉）凝春態（一作豔），金鈿耀水嬉。風流誇墮髻，時世鬥啼（一作愁）眉。（貞元末，城中復為墮馬髻、啼眉妝也。）
密坐隨歡促，華尊逐勝移。香飄歌袂動，翠落舞釵遺。
籌插紅螺碗，觥飛白玉卮。打嫌調笑易，飲訝卷波遲。（拋打曲有調笑令，飲酒曲有卷白波。）
殘席諠譁散，歸鞍酩酊騎。酡顏烏帽側，醉袖玉鞭垂。
紫陌傳鐘鼓，紅塵塞路岐。幾[4824]時曾暫別，何處不相隨。
茌苒星霜換，迴還節候催（一作推）。兩衙多請告（一作假），三考欲（一作遂）成資。
運啟千年聖，天成萬物宜。皆當少壯日，同惜盛明時。
光景嗟虛擲，雲霄竊暗窺。攻文朝矻矻，講學夜孜孜。
策目穿如札，（時與微之結集策略之目，其數至百十。）鋒毫（一作毫鋒）銳若錐。（時與微之各有纖鋒細管筆，攜以就試，相顧輒笑，目為毫錐。）繁張獲鳥網，堅守釣魚坻。（謂自冬至夏，頻改試期，竟與微之堅待制試也。）
並受夔龍薦，齊陳（一作登）晁董詞。萬言經濟略，三策（一作道）太平基。
中（一作取）第爭無敵，專場戰不疲。輔車排勝陣，掎角搴（一作奪）降旗。（並謂同鋪席，共筆硯。）
雙闕紛容衛，千僚儼等衰。（謂制舉人欲唱第之時也。）恩隨紫泥降，名向白麻披。
既在高科選，還從好爵縻。東垣君諫諍，西邑我驅馳。（元和元年同登制科，微之拜拾遺，予授盩厔尉。）
再喜登烏府，多慚侍赤墀。（四年，微之復拜監察，予為拾遺、學士也。）官班分內外，遊處遂參差。
每列鵷鸞序，偏瞻獬豸姿。簡威霜凜冽，衣彩繡葳蕤。
正色摧強禦，剛腸嫉喔咿。常憎持祿位，不擬保妻兒。
養勇期除惡，輸忠在滅私。下韝驚燕雀，當道懾狐狸。
南國人無怨（一作枉），東臺吏不欺。（微之使東川，奏冤八十餘家。詔從而平之，因分司東都。）理（一作雪）冤多定國，切（一作犯）諫甚辛毗。
造次行於是，平生志在茲（一作斯）。道將心共直，言與行兼（一作相）危。
水暗波翻覆，山藏路險巇。未為明主識，已被倖臣疑。
木秀遭風折，蘭芳遇霰萎。千鈞勢易壓，一柱力難搘。
騰口因（一作方）成痏，吹毛遂得疵。憂來吟貝錦，謫去詠江蘺。
邂逅塵中遇，殷勤馬上辭。賈生離魏闕，王粲向荊夷。
水過（一作度）清源寺，山經綺季（一作里）祠。心搖漢皋珮，淚墮峴亭（一作山）碑。（並途中所經歷者也。）
驛路緣雲際，城樓枕水湄。思鄉多繞澤，望闕（一作國）獨登陴。
林晚青蕭索，江平綠渺瀰。野秋鳴蟋蟀，沙冷聚鸕鶿。
官舍黃茅屋，人家苦竹籬。白醪充夜酌，紅粟備晨炊。
寡鶴摧風翮，鰥魚失水鬐。闇雛啼渴（一作鶡）旦，涼葉墮相思。（此四句兼含微之鰥居之思。）
一點寒（一作秋）燈滅，[4825]三聲曉角吹。藍衫經雨故，驄馬臥霜羸。
念涸誰濡沫，嫌醒自歠醨。耳垂無（一作懷）伯樂，舌在有（一作感）張儀。
負氣衝星劍，傾心向日葵。金言自銷鑠，玉性肯磷緇。
伸屈須看蠖，窮通莫問龜。定知身是患，應用道為醫。
想子今如彼，嗟予獨在斯（一作茲）。無憀（一作悰）當歲杪，有夢到天涯。
坐阻連襟帶，行乖接履綦。潤銷衣上霧，香散室中芝。
念遠緣（一作傷）遷貶，驚時為（一作歎）別離。素書三往復，明月七盈虧。（自與微之別經七月，三度得書。）
舊里（一作理）非難到，餘歡不可（一作易）追。樹依興善老，草傍靜（一作靖）安衰。（微之宅在靜安坊西，近興善寺。）
前事思如昨，中懷寫向誰。北村尋古柏，南宅訪辛夷。（開元觀西北院，即隋時龍村佛堂。有古柏一株，至今存焉。微之宅中，有辛夷兩樹，常與微之遊息其下。）
此日空（一作徒）搔首，何人共解頤。病多知夜永，年長覺秋悲。
不飲長如醉，加餐亦似飢。狂吟（一作書）一千字，因使寄微之。
[頁]卷,冊....[4826]436,13
第534筆
　　　　和鄭元（一作方）及第後秋歸洛下閒居（同高侍郎下隔年及第）　白居易
勤苦成名後，優游得意間。玉憐同匠琢，桂恨隔年攀。
山靜豹難隱，谷幽鶯暫還。微吟詩引步，淺酌酒開顏。
門迴暮臨水，窗深朝對山。雲衢日相待，莫誤許身閒。
[頁]卷,冊....[4826]436,13
第535筆
　　　　與諸同年賀座主侍郎新拜太常同宴蕭尚書亭子（座主於蕭尚書下及第，得群字韻。）　白居易
寵新卿典禮，會盛客徵文。不失遷鶯侶，因成賀燕群。
池臺（一作塘）晴間雪，冠蓋暮和雲。共仰曾攀處，年深桂尚熏。
[頁]卷,冊....[4826]436,13
第536筆
　　　　東都冬日會諸同年宴鄭家林亭（得先字）　白居易
盛時陪上第，暇日會群賢。桂折因同樹，鶯遷各異年。
賓階紛組佩（一作綬），妓席儼花鈿。促膝齊榮賤，差肩[4826]次後先。
助歌林下水，銷酒雪中天。他日升沈者，無忘共此筵。
[頁]卷,冊....[4827]436,13
第537筆
　　　　敘德書情四十韻上宣歙翟（一作崔）中丞（宣州薦送及第後，重投此詩。）　白居易
元聖生乘運，忠賢出應期。還將稽古力，助立太平基。
土控吳兼越，州連歙與池。山河地襟帶，軍鎮國藩維。
廉察安江甸，澄清肅海夷。股肱分外守，耳目付中司。
楚老歌來暮，秦人詠去思。望如時雨至，福是（一作似）歲星移。
政靜民無訟，刑行吏不欺。撝謙驚主寵，陰德畏人知。
白玉慚溫色，朱繩讓直辭。行為時領袖，言作世蓍龜。
盛幕招賢士，連營訓銳師。光華下鵷鷺，氣色動熊羆。
出入麾幢引，登臨劍戟隨。好風迎解榻，美景待搴帷。
晴野霞飛綺，春郊柳宛絲。城烏驚畫角，江雁壁紅旗。
藉草朱輪駐，攀花紫綬垂。山宜謝公屐，洲稱柳家詩。
酒氣和芳杜，弦聲亂子規。分毯齊馬首，列舞匝蛾眉。
醉惜年光晚，歡憐日影遲。迴塘排玉櫂，歸路擁金羈。
自顧龍鍾者，嘗蒙噢咻之。仰山塵不讓，涉海水難為。
身忝鄉人薦，名因國士推。提攜增善價，拂拭長妍姿。
射策端心術，遷喬整羽儀。幸穿楊遠葉，謬折桂高枝。
佩德潛書帶，銘仁暗勒肌。飭（一作鞠）躬趨館舍，拜手挹階墀。
霄漢程雖在，風塵跡尚卑。敝衣羞布素，敗屋厭茅茨。
養乏晨昏膳，居無伏臘資。盛時貧可恥，壯歲病堪嗤。
擢第名方立，耽書力未疲。磨鉛重剸割，策蹇再奔馳。
相馬須憐瘦，呼鷹正及飢。扶搖重即事，會有答恩時。
[頁]卷,冊....[4827]436,13
第538筆
　　　　和渭北劉大夫借便秋遮虜寄朝中親友　白居易
巨鎮為邦屏，全材作國楨。韜鈐漢上將，文墨魯諸生。
豹虎關西卒，金湯渭北城。寵深初受棨，威重正揚兵。
陣占山河布，軍諳水草行。夏苗侵虎（一作部）落，宵遁失蕃營。
雲隊攢戈戟，風行卷旆旌。堠空烽火滅，[4827]氣勝鼓鼙鳴。
胡馬辭南牧，周師罷北征。迴頭問天下，何處有欃槍。
[頁]卷,冊....[4828]436,13
第539筆
　　　　題故曹王宅（宅在檀溪）　白居易
中第何年置，朱門此地開。山當賓閣出，溪繞妓堂迴。
覆井桐新長，陰窗竹舊栽。池荒紅菡萏，砌老綠莓苔。
捐館梁王去，思人楚客來。西園飛蓋處，依舊月裴回。
[頁]卷,冊....[4828]436,13
第540筆
　　　　自江陵之徐州路上寄兄弟　白居易
岐路南將北，離憂弟與兄。關河千里別，風雪一身行。
夕宿勞鄉夢，晨裝慘旅情。家貧憂後事，日短念前程。
煙雁翻寒渚，霜烏聚古城。誰憐陟岡者，西楚望南荊。
[頁]卷,冊....[4828]436,13
第541筆
　　　　酬哥舒大見贈（去年與哥舒等八人同登科第，今敘會散之意。）　白居易
去歲歡遊何處去（一作好），曲江西岸杏園東。花下忘歸因美景，尊前勸酒是春風。
各從微宦風塵裏，共度流年離別中。今日相逢愁又喜，八人分散兩人同。
[頁]卷,冊....[4828]436,13
第542筆
　　　　和談校書秋夜感懷呈朝中親友　白居易
遙夜涼風楚客悲，清砧繁漏月高時。秋霜似鬢年空長，春草如袍位尚卑。
詞賦擅名來已久，煙霄得路去何遲。漢庭卿相皆知己，不薦揚雄欲薦誰。
[頁]卷,冊....[4828]436,13
第543筆
　　　　感秋寄遠　白居易
惆悵時節晚，兩情千里同。離憂不散處，庭樹正秋風。
燕影動歸翼，蕙香銷故叢。佳期與芳歲，牢落兩成空。
[頁]卷,冊....[4828]436,13
第544筆
　　　　春題華陽觀（觀即華陽公主故宅，有舊內人存焉。）　白居易
帝子吹簫逐鳳皇，空留仙洞號華陽。落花何處堪惆悵，頭白宮人掃影堂。
[頁]卷,冊....[4829]436,13
第545筆
　　　　秋雨中贈元九　白居易
不堪紅葉青苔地，又是涼風暮雨天。莫怪獨吟秋思苦，比君校近二毛年。
[頁]卷,冊....[4829]436,13
第546筆
　　　　城東閒遊　白居易
寵辱憂歡不到情，任他朝市自營營。獨尋秋景城東去，白鹿原頭信馬行。
[頁]卷,冊....[4829]436,13
第547筆
　　　　答韋八　白居易
麗句勞相贈，佳期恨（一作音悵）有違。早知留酒待，悔不趁花歸。
春盡綠醅老，雨多紅萼稀。今朝如一醉，猶得及芳菲。
[頁]卷,冊....[4829]436,13
第548筆
　　　　華陽觀桃花時招李六拾遺飲　白居易
華陽觀里仙桃發，把酒看花心自知。爭忍開時不同醉，明朝後日即空枝。
[頁]卷,冊....[4829]436,13
第549筆
　　　　和友人洛中春感（一作感春）　白居易
莫悲金谷園中月，莫歎天津橋上春。若學多情尋往事，人間何處不傷神。
[頁]卷,冊....[4829]436,13
第550筆
　　　　送張南簡入蜀　白居易
昨日詔書下，求賢訪陸沈。無論能與否，皆起徇名心。
君獨南遊去，雲山蜀路深。
[頁]卷,冊....[4829]436,13
第551筆
　　　　寄陸補闕（前年同登第）[4829]　白居易
忽憶前年科第後，此時雞鶴暫同群。秋風惆悵須吹散，雞在中庭（一作庭前）鶴在雲。
[頁]卷,冊....[4830]436,13
第552筆
　　　　華陽觀中八月十五日夜招友玩月　白居易
人道秋中（一作中秋）明月好，欲邀同賞意如何。華陽洞裏秋壇上，今夜清光此處多。
[頁]卷,冊....[4830]436,13
第553筆
　　　　曲江憶元九　白居易
春來無伴閒遊少，行樂三分減二分。何況今朝杏園裏，閒人逢盡不逢君。
[頁]卷,冊....[4830]436,13
第554筆
　　　　過劉三十二故宅　白居易
不見劉君來近遠，門前兩度滿枝花。朝來惆悵宣平過，柳巷當頭第一家。
[頁]卷,冊....[4830]436,13
第555筆
　　　　下邽莊南桃花　白居易
村南無限桃花發，唯我多情獨自來。日暮風吹紅滿地，無人解惜為誰開。
[頁]卷,冊....[4830]436,13
第556筆
　　　　三月三十日題慈恩寺　白居易
慈恩春色今朝盡，盡日裴回倚寺門。惆悵春歸留不得，紫藤花下漸黃昏。
[頁]卷,冊....[4830]436,13
第557筆
　　　　看惲（一作渾）家牡丹花戲贈李二十　白居易
香勝燒蘭紅勝霞，城中最數令公家。人人散後君須看，歸到江南無此花。
[頁]卷,冊....[4830]436,13
第558筆
　　　　春中與盧四周諒（一作鯨）華陽觀同居　白居易
性情懶慢好相親，門巷蕭條稱作鄰。背燭共憐深夜月，蹋花同惜少年春。
杏壇住僻雖宜病，芸閣官微不救貧。文行如君尚憔悴，不知霄漢待何人。
[頁]卷,冊....[4830]436,13
第559筆
　　　　自城東至以詩代書戲招李六拾遺崔二十六先輩　白居易
青門走馬趁心期，惆悵歸來已校遲。應過唐昌玉蕊後，猶當崇敬牡丹時。
暫遊還憶崔先輩，欲醉先邀李拾遺。尚殘半月芸香俸，不作歸糧作酒貲。
[頁]卷,冊....[4831]436,13
第560筆
　　　　盩厔縣北樓望山（自此後詩為畿尉時作）　白居易
一為趨走吏，塵土不開顏。孤負平生眼，今朝始見山。
[頁]卷,冊....[4831]436,13
第561筆
　　　　縣西郊秋寄贈馬造（一作達）　白居易
紫閣峰西清渭東，野煙深處夕陽中。風荷老（一作落）葉蕭條綠，水蓼殘（一作開）花寂寞紅。
我厭宦遊君失意，可憐秋思兩心同。
[頁]卷,冊....[4831]436,13
第562筆
　　　　別韋蘇州　白居易
百年愁裏過，萬感醉中來。惆悵城西別，愁眉兩不開。
[頁]卷,冊....[4831]436,13
第563筆
　　　　戲題新栽薔薇（時尉盩厔）　白居易
移根易地莫憔悴，野外庭前一種春。少府無妻春寂寞，花開將爾當夫人。
[頁]卷,冊....[4831]436,13
第564筆
　　　　酬王十八李大見招遊山　白居易
自憐幽會心期阻，復愧嘉招書信頻。王事牽身去不得，滿山松雪屬他人。
[頁]卷,冊....[4831]436,13
第565筆
　　　　縣南花下醉中留劉五　白居易
百歲幾迴同酩酊，一年今日最芳菲。願將花贈天台女，留取劉郎到夜歸。
[頁]卷,冊....[4831]436,13
第566筆
　　　　宿楊家　白居易
楊氏弟兄俱醉臥，披衣獨起下高齋。夜深不語中庭立，月照藤花影上（一作下）階。
[頁]卷,冊....[4832]436,13
第567筆
　　　　醉中留別楊六兄弟（三月二十日別）　白居易
春初攜手春深散，無日花間不醉狂。別後何人堪共醉，猶殘十日好風光。
[頁]卷,冊....[4832]436,13
第568筆
　　　　醉中歸盩厔　白居易
金光門外昆明路，半醉騰騰信馬迴。數日非關王事繫，牡丹花盡始歸來。
[頁]卷,冊....[4832]436,13
第569筆
　　　　遊雲居寺贈穆三十六地主　白居易
亂峰深處雲居路，共蹋花行獨惜春。勝地本來無定主，大都山屬愛山人。
[頁]卷,冊....[4832]436,13
第570筆
　　　　和王十八薔薇澗花時有懷蕭侍御兼見贈　白居易
霄漢風塵俱是繫，薔薇花委故山深。憐君獨向澗中立，一把紅芳三處心。
[頁]卷,冊....[4832]436,13
第571筆
　　　　再因公事到駱口驛　白居易
今年到時夏雲白，去年來時秋樹紅。兩度見山心有愧，皆因王事到山中。
[頁]卷,冊....[4832]436,13
第572筆
　　　　期李二十文略王十八質夫不至獨宿仙遊寺　白居易
文略也從牽吏役，質夫何故戀囂塵。始知解愛山中宿，千萬人中無一人。
[頁]卷,冊....[4832]436,13
第573筆
　　　　酬趙秀才贈新登科諸先輩　白居易
莫羨蓬萊鸞鶴侶，道成羽翼自生身。君看名在丹臺者，盡是人間修道人。
[頁]卷,冊....[4832]436,13
第574筆
　　　　過天門街　白居易
雪盡終南又欲春，遙憐翠色對紅塵。千車萬馬九衢上，回首看山無一人。
[頁]卷,冊....[4833]436,13
第575筆
　　　　惜玉蕊花有懷集賢王校書起　白居易
芳意將闌風又吹，白雲離葉雪辭枝。集賢讎校無閒日，落盡瑤花君不知。
[頁]卷,冊....[4833]436,13
第576筆
　　　　春送盧秀才下第遊太原謁嚴尚書　白居易
未將時會合，且與俗浮沈。鴻養青冥翮，蛟潛雲雨心。
煙郊春別遠，風磧暮程深。墨客投何處，并州舊翰林。
[頁]卷,冊....[4833]436,13
第577筆
　　　　長安送柳大東歸　白居易
白社羈遊伴，青門遠別離。浮名相引住，歸路不同歸。
[頁]卷,冊....[4833]436,13
第578筆
　　　　送文暢上人東遊　白居易
得道即無著，隨緣西復東。貌依年臘老，心到夜禪空。
山宿馴溪虎，江行濾水蟲。悠悠塵客思，春滿碧（一作色滿）雲中。
[頁]卷,冊....[4833]436,13
第579筆
　　　　社日關路作　白居易
晚景函關路，涼風社日天。青巖新有燕，紅樹欲無蟬。
愁立驛樓上，厭行官堠前。蕭條秋興苦，漸近二毛年。
[頁]卷,冊....[4833]436,13
第580筆
　　　　重到毓村（一作材）宅有感[4833]　白居易
欲入中門淚滿巾，庭花無主兩迴春。軒窗簾幕皆依舊，只是堂前欠一人。
[頁]卷,冊....[4834]436,13
第581筆
　　　　亂後過流溝寺　白居易
九月徐州新戰後，悲（一作急）風殺氣滿山河。唯有流溝山下寺，門前依舊白雲多。
[頁]卷,冊....[4834]436,13
第582筆
　　　　歎髮落　白居易
多病多愁心自知，行年未老髮先衰。隨梳落去何須惜，不落終須變作絲。
[頁]卷,冊....[4834]436,13
第583筆
　　　　留別吳七正字　白居易
成名共記甲科上，署吏同登芸閣間。唯是塵心殊道性，秋蓬常轉水長閒。
[頁]卷,冊....[4834]436,13
第584筆
　　　　除夜宿洺州　白居易
家寄關西住，身為河北遊。蕭條歲除夜，旅泊在洺州。
[頁]卷,冊....[4834]436,13
第585筆
　　　　邯鄲冬至（一作至除）夜思家　白居易
邯鄲驛裏逢冬至，抱膝燈前影伴身。想得家中夜深坐，還應說著遠行人。
[頁]卷,冊....[4834]436,13
第586筆
　　　　冬至夜懷湘靈　白居易
豔質無由見，寒衾不可親。何堪最長夜，俱作獨眠人。
[頁]卷,冊....[4834]436,13
第587筆
　　　　感故張僕射諸妓　白居易
黃金不惜買蛾眉，揀得如花三四枝。歌舞教成心力盡，一朝身去不相隨。
[頁]卷,冊....[4834]436,13
第588筆
　　　　遊仙遊山[4834]　白居易
闇將心地出人間，五六年來人怪閒。自嫌戀著未全盡，猶愛雲泉多在山。
[頁]卷,冊....[4835]436,13
第589筆
　　　　見尹公亮新詩偶贈絕句　白居易
袖裏新詩十首餘，吟看句句是瓊琚。如何持此將干謁，不及公卿一字書。
[頁]卷,冊....[4835]436,13
第590筆
　　　　長安閒居　白居易
風竹松煙晝掩關，意中長似在深山。無人不怪長安住，何獨朝朝暮暮間。
[頁]卷,冊....[4835]436,13
第591筆
　　　　早春獨遊曲江（時為校書郎）　白居易
散職無羈（一作拘）束，羸驂少送迎。朝從直城出，春傍曲江行。
風起池東暖，雲開山北晴。冰銷泉脈動，雪盡草芽生。
露杏紅初坼，煙楊綠未成。影遲新度雁，聲澀欲啼鶯。
閒地心俱靜，韶光眼共明。酒狂憐性逸，藥效喜身輕。
慵慢疏人事，幽棲逐（一作遂）野情。迴看芸閣笑，不似有浮名。
[頁]卷,冊....[4835]436,13
第592筆
　　　　祕書省中憶舊山　白居易
厭從薄宦校青簡，悔別故山思白雲。猶喜蘭臺非傲吏，歸時應免動移交。
[頁]卷,冊....[4835]436,13
第593筆
　　　　涼夜有懷（自此後詩並未應舉時作）　白居易
清風吹枕席，白露溼衣裳。好是相親夜，漏遲天氣涼。
[頁]卷,冊....[4835]436,13
第594筆
　　　　送武士曹歸蜀（士曹即武中丞兄）　白居易
花落鳥嚶嚶，南歸稱野情。月宜秦嶺宿（一作過），春好蜀江行。
鄉路通雲棧，郊扉近錦城。烏臺陟岡送（一作老），人羨別時榮。
[頁]卷,冊....[4835]436,13
第595筆
　　　　江南送北客因憑寄徐州兄弟書（時年十五）　白居易
故園望斷欲何如，楚水吳山萬里餘。今日因君訪兄弟，數行鄉淚一封書。
[頁]卷,冊....[4836]436,13
第596筆
　　　　賦得古原草送別　白居易
離離原上草，一歲一枯榮。野火燒不盡，春風吹又生。
遠芳侵古道，晴翠接荒城。又送王孫去，萋萋滿別情。
[頁]卷,冊....[4836]436,13
第597筆
　　　　夜哭李夷道　白居易
逝者絕影響，空庭朝復昏。家人哀臨畢，夜鎖壽堂門。
無妻無子何人葬，空見銘旌向月翻。
[頁]卷,冊....[4836]436,13
第598筆
　　　　病中作（時年十八）　白居易
久為勞生事，不學攝生道。年少已多病，此身豈堪老。
[頁]卷,冊....[4836]436,13
第599筆
　　　　秋江晚泊　白居易
扁舟泊雲島，倚櫂念鄉國。四望不見人，煙江澹秋色。
客心貧易動，日入愁未息。
[頁]卷,冊....[4836]436,13
第600筆
　　　　旅次（一作泊）景空寺宿幽上人院　白居易
不與人境接，寺門開向山。暮鐘寒鳥聚，秋雨病僧閒。
月隱雲樹外，螢飛廊宇間。幸投花界宿，暫得靜心顏。
[頁]卷,冊....[4836]436,13
第601筆
　　　　長安正月十五日　白居易
諠諠車騎帝王州，羇病無心逐勝遊。明月春風三五夜，萬人行樂一人愁。
[頁]卷,冊....[4836]436,13
第602筆
　　　　過高將軍墓　白居易
原上新墳委一身，城中舊宅有何人。妓堂賓閣無歸日，野草山花又欲春。
門客空將感恩淚，白楊風裏一霑巾。
[頁]卷,冊....[4837]436,13
第603筆
　　　　寒食臥病　白居易
病逢佳節長歎息，春雨濛濛榆柳色。羸坐全非舊日容，扶行半是他人力。
諠諠里巷蹋青歸，笑閉柴門度寒食。
[頁]卷,冊....[4837]436,13
第604筆
　　　　宿桐廬館同崔存度醉後作　白居易
江海漂漂共旅遊，一尊相勸散窮愁。夜深醒後愁還在，雨滴梧桐山館秋。
[頁]卷,冊....[4837]436,13
第605筆
　　　　江樓望歸（時避難在越中）　白居易
滿眼雲水色，月明樓上人。旅愁春入越，鄉夢夜歸秦。
道路通荒服，田園隔虜塵。悠悠滄海畔，十載避黃巾。
[頁]卷,冊....[4837]436,13
第606筆
　　　　除夜寄弟妹　白居易
感時思弟妹，不寐百憂生。萬里經年別，孤燈此夜情。
病容非舊日，歸思逼新正。早晚重歡會，羇離各長成。
[頁]卷,冊....[4837]436,13
第607筆
　　　　寒食月夜　白居易
風香露重梨花溼，草舍無燈（一作煙）愁未入。南鄰北里歌吹時，獨倚柴門月中立。
[頁]卷,冊....[4837]436,13
第608筆
　　　　感芍藥花寄正一上人　白居易
今日階前紅芍藥，幾花欲老幾花新。開時不解比色相，落後始知如幻身。
空門此去幾多地，欲把殘花問上人。
[頁]卷,冊....[4838]436,13
第609筆
　　　　晚秋閒居　白居易
地僻門深少送迎，披衣閒坐養幽情。秋庭不掃攜藤杖，閒蹋梧桐黃葉行。
[頁]卷,冊....[4838]436,13
第610筆
　　　　秋暮郊居書懷　白居易
郊居人事少，晝臥對林巒。窮巷厭多雨，貧家愁早寒。
葛衣秋未換，書卷病仍看。若問生涯計，前溪一釣竿。
[頁]卷,冊....[4838]436,13
第611筆
　　　　為薛台悼亡　白居易
半死梧桐老病身，重泉一念一傷神。手攜子夜歸院，月冷空房不見人。
[頁]卷,冊....[4838]436,13
第612筆
　　　　途中寒食　白居易
路旁寒食行人盡（一作絕），獨占春愁在路旁。馬上垂鞭愁不語，風吹百草野田香。
[頁]卷,冊....[4838]436,13
第613筆
　　　　題流溝寺古松　白居易
煙葉蔥蘢蒼塵尾，霜皮剝落紫龍鱗。欲知松老看塵壁，死卻題詩幾許人。
[頁]卷,冊....[4838]436,13
第614筆
　　　　感月悲逝者　白居易
存亡感月一潸然，月色今宵似往年。何處曾經同望月，櫻桃樹下後堂前。
[頁]卷,冊....[4838]436,13
第615筆
　　　　代鄰叟言懷　白居易
人生何事心無定，宿昔如今意不同。宿昔愁身不得老，如今恨作白頭翁。
[頁]卷,冊....[4839]436,13
第616筆
　　　　自河南經亂關內阻饑兄弟離散各在一處因望月有感聊書所懷寄上浮梁大兄於潛七兄烏江十五兄兼示符離及下邽弟妹　白居易
時難年饑（一作荒）世業空，弟兄羇旅各西東。田園寥落干戈後，骨肉流離道路中。
弔影分為千里雁，辭根散作九秋蓬。共看明月應垂淚，一夜鄉心五處同。
[頁]卷,冊....[4839]436,13
第617筆
　　　　長安早春旅懷　白居易
軒車歌吹諠都邑，中有一人向隅立。夜深明月卷簾愁，日暮青山望鄉泣。
風吹新綠草芽坼，雨灑輕黃柳條溼。此生知負少年春，不展愁眉欲三十。
[頁]卷,冊....[4839]436,13
第618筆
　　　　寒閨夜　白居易
夜半衾裯冷，孤眠懶未能。籠香銷盡火，巾淚滴成冰。
為惜影相伴，通宵不滅燈。
[頁]卷,冊....[4839]436,13
第619筆
　　　　寄湘靈　白居易
淚眼凌寒凍不流，每經高處即迴頭。遙知別後西樓上，應憑闌干獨自愁。
[頁]卷,冊....[4839]436,13
第620筆
　　　　冬至宿楊梅館　白居易
十一月中長至夜，三千里外遠行人。若為獨宿楊梅館，冷枕單床一病身。
[頁]卷,冊....[4839]436,13
第621筆
　　　　臨江送夏瞻（瞻年七十餘）[4839]　白居易
悲君老別我霑巾，七十無家萬里身。愁見舟行風又起，白頭浪里白頭人。
[頁]卷,冊....[4840]436,13
第622筆
　　　　冬夜示敏巢（時在東都宅）　白居易
爐火欲銷燈欲盡，夜長相對百憂生。他時諸處重相見，莫忘今宵燈下情。
[頁]卷,冊....[4840]436,13
第623筆
　　　　客中守歲（在柳家莊）　白居易
守歲尊無酒，思鄉淚滿巾。始知為客苦，不及在家貧。
畏老偏驚節，防愁預惡春。故園今夜裏，應念未歸人。
[頁]卷,冊....[4840]436,13
第624筆
　　　　問淮水　白居易
自嗟名利客，擾擾在人間。何事長淮水，東流亦不閒。
[頁]卷,冊....[4840]436,13
第625筆
　　　　宿樟亭驛　白居易
夜半樟亭驛，愁人起望鄉。月明何所見，潮水白茫茫。
[頁]卷,冊....[4840]436,13
第626筆
　　　　及第後憶舊山　白居易
偶獻子虛登上第，卻吟招隱憶中林。春蘿秋桂莫惆悵，縱有浮名不繫心。
[頁]卷,冊....[4840]436,13
第627筆
　　　　題李次雲（一作虛）窗竹　白居易
不用裁為鳴鳳管，不須截作釣魚竿。千花百草凋零後，留向紛紛雪裏看。
[頁]卷,冊....[4840]436,13
第628筆
　　　　花下自勸酒　白居易
酒醆酌來須滿滿，花枝看即落紛紛。莫言三十是年少，百歲三分已一分。
[頁]卷,冊....[4840]436,13
第629筆
　　　　題李十一東亭　白居易
相思夕上松臺立，蛩思蟬聲滿耳秋。惆悵東亭風月好，主人今夜在鄜州。
[頁]卷,冊....[4841]436,13
第630筆
　　　　春村　白居易
二月村園暖，桑間戴勝飛。農夫舂舊穀，蠶妾擣新衣。
牛馬因風遠，雞豚過社稀。黃昏林下路，鼓笛賽神歸。
[頁]卷,冊....[4841]436,13
第631筆
　　　　題施山人野居　白居易
得道應無著，謀生亦不妨。春泥秧稻暖，夜火焙茶香。
水巷風塵少，松齋日月長。高閒真是貴，何處覓侯王。
[頁]卷,冊....[4841]436,13
第632筆
　　　　翰林中送獨孤二十七起居罷職出院　白居易
碧落留雲佳，青冥放鶴還。銀臺向南路，從此到人間。
[頁]卷,冊....[4842]437,13
第633筆
　　　　重尋杏園　白居易
忽憶芳時頻酩酊，卻尋醉處重裴回。杏花結子春深後，誰解多情又獨來。
[頁]卷,冊....[4842]437,13
第634筆
　　　　曲江獨行（自此後在翰林時作）　白居易
獨來獨去何人識，廄馬朝衣野客心。閒愛無風水邊坐，楊花不動樹陰陰。
[頁]卷,冊....[4842]437,13
第635筆
　　　　同李十一醉憶元九　白居易
花時同醉破春愁，醉折花枝當酒籌。忽憶故人天際去，計程今日到涼（一作梁）州。
[頁]卷,冊....[4842]437,13
第636筆
　　　　同錢員外題絕糧僧巨川　白居易
三十年來坐對山，唯將無事化人間。齋時往往聞鐘笑，一食何如不食閒。
[頁]卷,冊....[4842]437,13
第637筆
　　　　絕句代書贈錢員外　白居易
欲尋秋景閒行去，君病多慵我興孤。可惜今朝山最好，強能騎馬出來無。
[頁]卷,冊....[4842]437,13
第638筆
　　　　晚秋有懷鄭中舊隱　白居易
天高風嫋嫋，鄉思繞關河。寥落歸山夢，殷勤采蕨歌。
病添心寂寞，愁人鬢蹉跎。晚樹蟬鳴少，秋階日上多。
長閒羨雲鶴，久別愧煙蘿。其奈丹墀上，君恩未報何。
[頁]卷,冊....[4843]437,13
第639筆
　　　　禁中九日對菊花酒憶元九　白居易
賜酒盈杯誰共持，宮花滿把獨相思。相思只傍花邊立，盡日吟君詠菊詩。（元詩云：不是花中偏愛菊，此花開盡更無花。）
[頁]卷,冊....[4843]437,13
第640筆
　　　　送王十八歸山寄題仙遊寺　白居易
曾於太白峰前住，數到仙遊寺裏來。黑水澄時潭底出，白雲破處洞門開。
林間暖酒燒紅葉，石上題詩掃綠苔。惆悵舊遊那復到，菊花時節羨（一作待）君迴。
[頁]卷,冊....[4843]437,13
第641筆
　　　　答張籍因以代書　白居易
憐君馬瘦衣裘薄，許到江東訪鄙夫。今日正閒天又暖，可能扶病暫來無。
[頁]卷,冊....[4843]437,13
第642筆
　　　　曲江早春　白居易
曲江柳條漸無力，杏園伯勞初有聲。可憐春淺遊人少，好傍池邊下馬行。
[頁]卷,冊....[4843]437,13
第643筆
　　　　見元九悼亡詩因以此寄　白居易
夜淚闇銷明月幌，春腸遙斷牡丹庭。人間此病治無藥，唯有楞伽四卷經。
[頁]卷,冊....[4843]437,13
第644筆
　　　　寒食夜[4843]　白居易
無月無燈寒食夜，夜深獨立闇花前。忽因時節驚年幾，四十如今欠一年。
[頁]卷,冊....[4844]437,13
第645筆
　　　　杏園花落時招錢員外同醉　白居易
花園欲去去應遲，正是風吹狼藉時。近西數樹猶堪醉，半落春風半在枝。
[頁]卷,冊....[4844]437,13
第646筆
　　　　重題西明寺牡丹（時元九在江陵）　白居易
往年君向東都去，曾歎花時君未迴。今年況作江陵別，惆悵花前又獨來。
只愁離別長如此，不道明年花不開。
[頁]卷,冊....[4844]437,13
第647筆
　　　　同錢員外禁中夜直　白居易
宮漏三聲知半夜，好風涼月滿松筠。此時閒坐寂無語，藥樹影中唯兩人。
[頁]卷,冊....[4844]437,13
第648筆
　　　　禁中夜作書與元九　白居易
心緒萬端書兩紙，欲封重讀意遲遲。五聲宮漏初鳴（一作明）夜，一點窗燈欲滅時。
[頁]卷,冊....[4844]437,13
第649筆
　　　　八月十五日夜禁中獨直對月憶（一作寄）元九　白居易
銀臺金闕夕沈沈，獨宿相思在翰林。三五夜中新月色，二千里外故人心。
渚宮東面煙波冷，浴殿西頭鐘漏深。猶恐清光不同見，江陵卑溼足秋陰。
[頁]卷,冊....[4844]437,13
第650筆
　　　　寄陳式五兄　白居易
年來白髮兩三莖，憶別君時髭未生。惆悵料君應滿鬢，當初是我十年兄。
[頁]卷,冊....[4844]437,13
第651筆
　　　　庾順之以紫霞綺遠贈以詩答之[4844]　白居易
千里故人心鄭重，一端香綺紫氛氳。開緘日映晚霞色，滿幅風生秋水紋。
為褥欲裁憐葉破，製裘將翦惜花分。不如縫作合歡被，寤寐相思如對君。
[頁]卷,冊....[4845]437,13
第652筆
　　　　送元八歸鳳翔　白居易
莫道岐州三日程，其如風雪一身行。與君況是經年別，暫到城來又出城。
[頁]卷,冊....[4845]437,13
第653筆
　　　　雨雪放朝因懷微之　白居易
歸騎紛紛滿九衢，放朝三日為泥塗。不知雨雪江陵府，今日排衙得免無。
[頁]卷,冊....[4845]437,13
第654筆
　　　　詠懷　白居易
歲去年來塵土中，眼看變作白頭翁。如何辦得歸山計，兩頃村田一畝宮。
[頁]卷,冊....[4845]437,13
第655筆
　　　　聞微之江陵臥病以大通中散碧腴垂雲膏寄之因題四韻　白居易
已題一帖紅消散，又封一合碧雲英。憑人寄向江陵去，道路迢迢一月程。
未必能治江上瘴，且圖遙慰病中情。到時想得君拈得，枕上開看眼暫明。
[頁]卷,冊....[4845]437,13
第656筆
　　　　酬錢員外雪中見寄　白居易
松雪無塵小院寒，閉門不似住長安。煩君想我看心坐，報道心空無可看。
[頁]卷,冊....[4845]437,13
第657筆
　　　　重酬錢員外　白居易
雪中重寄雪山偈，問答殷勤四句中。本立空名緣破妄，若能無妄亦無空。
[頁]卷,冊....[4845]437,13
第658筆
　　　　獨酌憶微之（時對所贈醆）[4845]　白居易
獨酌花前醉憶君，與君春別又逢春。惆悵銀杯來處重，不曾盛酒勸閒人。
[頁]卷,冊....[4846]437,13
第659筆
　　　　微之宅殘牡丹　白居易
殘紅零落無人賞，雨打風摧花不全。諸處見時猶悵望，況當元九小亭前。
[頁]卷,冊....[4846]437,13
第660筆
　　　　新磨鏡　白居易
衰容常（一作當）晚櫛（一作節），秋鏡偶新磨。一與清光對，方知白髮多。
鬢毛從幻化，心地付頭陀。任意渾成雪，其如似夢何。
[頁]卷,冊....[4846]437,13
第661筆
　　　　感髮落　白居易
昔日愁頭白，誰知未白衰。眼看（一作前）應落盡，無可變成絲。
[頁]卷,冊....[4846]437,13
第662筆
　　　　八月十五日夜聞崔大員外翰林獨直對酒玩月因懷禁中清景偶題是詩　白居易
秋月高（一作空）懸空（一作高）碧外，仙郎靜玩禁闈間。歲中唯有今宵好，海內無如此地閒。
皓色分明雙闕牓，清光深到九門關。遙聞獨醉還惆悵，不見金波照玉山。
[頁]卷,冊....[4846]437,13
第663筆
　　　　酬王十八見寄　白居易
秋思太白峰頭雪，晴憶仙遊洞口雲。未報皇恩歸未得，慚君為寄北山文。
[頁]卷,冊....[4846]437,13
第664筆
　　　　立春日酬錢員外曲江同行見贈　白居易
下直遇春日，垂鞭出禁闈。兩人攜手語，十里看山歸。
柳色早黃淺，水文新綠微。風光向晚好，車馬近南稀。
機盡笑相顧，不驚鷗鷺飛。
[頁]卷,冊....[4846]437,13
第665筆
　　　　和錢員外青龍寺上方望舊山　白居易
舊峰松雪舊溪雲，悵望今朝遙屬君。共道使臣非俗吏，南山莫動北山文。
[頁]卷,冊....[4847]437,13
第666筆
　　　　宴周皓大夫光福宅（座上作）　白居易
何處風光最可憐，妓堂階下砌臺前。軒車擁路光照地，絲管入門聲沸天。
綠蕙不香饒桂酒，紅櫻無色讓花鈿。野人不敢求他事，唯借泉聲（一作流泉）伴醉眠。
[頁]卷,冊....[4847]437,13
第667筆
　　　　晚秋夜　白居易
碧空溶溶月華靜，月裏愁人弔孤影。花開殘菊傍疏籬，葉下衰桐落寒井。
塞鴻飛急覺秋盡，鄰雞鳴遲知夜永。凝情不語空所思，風吹白露衣裳冷。
[頁]卷,冊....[4847]437,13
第668筆
　　　　惜牡丹花二首（一首翰林院北廳花下作，一首新昌竇給事宅南亭花下作。）　白居易
惆悵階前紅牡丹，晚來唯有兩枝（一作花）殘。明朝風起應吹盡，夜惜衰紅把火看。

寂寞萎紅低向雨，離披破豔散隨風。晴明（一作天）落地猶惆悵，何況飄零泥土中。

[頁]卷,冊....[4847]437,13
第669筆
　　　　答元奉禮同宿見贈　白居易
相逢俱歎不閒身，直日常多齋日頻。曉（一作晚）鼓一聲分散去，明朝風景屬何人。
[頁]卷,冊....[4847]437,13
第670筆
　　　　答馬侍御見贈　白居易
謬入金門侍玉除，煩君問我意何如。蟠木詎堪明主用，籠禽徒與故人疏。
苑花似雪同隨輦，宮月如眉伴直廬。淺薄求賢思自代，嵇康莫寄絕交書。
[頁]卷,冊....[4847]437,13
第671筆
　　　　上巳日恩賜曲江宴會即事　白居易
賜歡仍許醉，此會興如何。翰苑主恩重，曲江春意多。
花低羞豔妓，鶯散讓清歌。共道升平樂，元和勝永和。
[頁]卷,冊....[4848]437,13
第672筆
　　　　夜惜禁中桃花因懷錢員外　白居易
前日歸時花正紅，今夜宿時枝半空。坐惜殘芳君不見，風吹狼藉月明中。
[頁]卷,冊....[4848]437,13
第673筆
　　　　和錢員外早冬玩禁中新菊　白居易
禁署寒氣遲，孟冬菊初（一作花）坼。新黃間繁綠，爛若金照碧。
仙郎小隱日，心似陶彭澤。秋憐潭上看，日慣籬邊摘。
今來此地賞，野意潛自適。金馬門內花，玉山峰下客。
寒芳引清句，吟玩（一作賞）煙景夕。賜酒色偏宜，握蘭香不敵。
淒淒百卉死，歲晚冰霜積。唯有此花開，（一作有此花開時。）殷勤助君惜。（錢嘗居藍田山下，故云。）
[頁]卷,冊....[4848]437,13
第674筆
　　　　答劉戒之早秋別墅見寄　白居易
涼風木槿籬，暮雨槐花枝。并起新秋思，為得故人詩。
避地鳥擇木，升（一作入）朝魚在池。城中與山下，喧靜闇相思。
[頁]卷,冊....[4848]437,13
第675筆
　　　　涼夜有懷　白居易
念別感時節，早蛩聞一聲。風簾夜涼入，露簟秋意生。
燈盡夢初罷，月斜天未明。闇凝無限思，起傍藥闌行。
[頁]卷,冊....[4848]437,13
第676筆
　　　　秋思[4848]　白居易
病眠夜少夢，閒立秋多思。寂寞餘雨晴，蕭條早寒至。
鳥棲紅藥樹，月照青苔地。何況鏡中年，又過三十二。
[頁]卷,冊....[4849]437,13
第677筆
　　　　禁中聞蛩　白居易
悄悄禁門閉，夜深無月明。西窗獨闇坐，滿耳新蛩聲。
[頁]卷,冊....[4849]437,13
第678筆
　　　　秋蟲　白居易
切切闇窗下，喓喓深草裏。秋天思婦心，雨夜愁人耳。
[頁]卷,冊....[4849]437,13
第679筆
　　　　贈別宣上人　白居易
上人處世界，清淨何所似。似彼白蓮花，在水不著水。
性真（一作真空）悟泡幻（一作幻泡），行潔離塵滓。修道來幾時，身心俱到此。
嗟余牽世網，不得長依止。離念與碧雲，秋來朝夕起。
[頁]卷,冊....[4849]437,13
第680筆
　　　　春夜喜雪有懷王二十二　白居易
夜雪有佳趣，幽人出書帷。微寒生枕席，輕素對（一作封）階墀。
坐罷楚弦曲，起吟班扇詩。明宜滅燭（一作燈）後，淨愛褰（一作卷）簾時。
窗引曙色早，庭銷春氣遲。山陰應有興，不臥待徽之。
[頁]卷,冊....[4849]437,13
第681筆
　　　　酬和元九東川路詩十二首（十二篇皆因新境追憶舊事，不能一一曲敘，但隨而和之，唯余與元知之耳。）　駱口驛舊題詩　白居易
拙詩在壁無人愛，鳥汙苔侵文字殘。唯有多情元侍御，繡衣不惜拂塵看。
[頁]卷,冊....[4849]437,13
第682筆
　　　　酬和元九東川路詩十二首（十二篇皆因新境追憶舊事，不能一一曲敘，但隨而和之，唯余與元知之耳。）　南秦雪[4849]　白居易
往歲曾為西邑吏，慣從駱口到南秦。三時雲冷多飛雪，二月山寒少有春。
我思舊事猶惆悵，君作初行定苦辛。仍賴愁猿寒不叫，若聞猿叫更愁人。
[頁]卷,冊....[4850]437,13
第683筆
　　　　酬和元九東川路詩十二首（十二篇皆因新境追憶舊事，不能一一曲敘，但隨而和之，唯余與元知之耳。）　山枇杷花二首　白居易
萬重青嶂蜀門口，一樹紅花山頂頭。春盡憶家歸未得，低紅如解替君愁。

葉如裙色碧綃（一作紗）淺，花似芙蓉紅粉輕。若使此花兼解語，推囚御史定違程。

[頁]卷,冊....[4850]437,13
第684筆
　　　　酬和元九東川路詩十二首（十二篇皆因新境追憶舊事，不能一一曲敘，但隨而和之，唯余與元知之耳。）　江樓月　白居易
嘉陵江曲曲江池（一作遲），明月雖同人別離。一宵光景潛相憶，兩地陰晴遠不知。
誰料江邊懷我夜，正當池畔望君時。今朝共語方同悔，不解多情先寄詩。
[頁]卷,冊....[4850]437,13
第685筆
　　　　酬和元九東川路詩十二首（十二篇皆因新境追憶舊事，不能一一曲敘，但隨而和之，唯余與元知之耳。）　亞枝花　白居易
山郵花木似平陽，愁殺多情驄馬郎。還似升平池畔坐，低頭向水自看妝。
[頁]卷,冊....[4850]437,13
第686筆
　　　　酬和元九東川路詩十二首（十二篇皆因新境追憶舊事，不能一一曲敘，但隨而和之，唯余與元知之耳。）　江上笛　白居易
江上何人夜吹笛，聲聲似憶故園春。此時聞者堪頭白，況是多愁少睡人。
[頁]卷,冊....[4850]437,13
第687筆
　　　　酬和元九東川路詩十二首（十二篇皆因新境追憶舊事，不能一一曲敘，但隨而和之，唯余與元知之耳。）　嘉陵夜有懷二首　白居易
露溼牆花春意深，西廊月上半床陰。憐君獨臥無言語，唯我知君此夜心。

不明不暗朧（一作朦）朧月，不暖不寒慢慢風。獨臥空床好天氣，平明閒事到心中。

[頁]卷,冊....[4850]437,13
第688筆
　　　　酬和元九東川路詩十二首（十二篇皆因新境追憶舊事，不能一一曲敘，但隨而和之，唯余與元知之耳。）　夜深行[4850]　白居易
百牢（一作年）關外夜行客，三殿角頭宵直人。莫道近臣勝遠使，其如同是不閒身。
[頁]卷,冊....[4851]437,13
第689筆
　　　　酬和元九東川路詩十二首（十二篇皆因新境追憶舊事，不能一一曲敘，但隨而和之，唯余與元知之耳。）　望驛臺（三月三十日）　白居易
靖安宅裏當窗柳，望驛臺前撲地花。兩處春光（一作風）同日盡，居人思客客思家。
[頁]卷,冊....[4851]437,13
第690筆
　　　　酬和元九東川路詩十二首（十二篇皆因新境追憶舊事，不能一一曲敘，但隨而和之，唯余與元知之耳。）　江岸梨花　白居易
梨花有思（一作意）緣和葉，一樹江頭惱殺君。最似孀閨少年婦，白妝素袖碧紗裙。
[頁]卷,冊....[4851]437,13
第691筆
　　　　答謝家最小偏憐女（感元九悼亡詩，因為代答三首。）　白居易
嫁得梁鴻六七年，耽書愛酒日高眠。雨荒春圃唯生草，雪壓朝廚未有煙。
身病憂來緣女少，家貧忘卻為夫賢。誰知厚俸今無分，枉向秋風吹紙錢。
[頁]卷,冊....[4851]437,13
第692筆
　　　　答騎馬入空臺　白居易
君入空臺去，朝往暮還來。我入泉臺去，泉門無復開。
鰥夫任繫職，女未勝哀。寂寞咸陽道，家人覆墓迴。
[頁]卷,冊....[4851]437,13
第693筆
　　　　答山驛夢　白居易
入君旅夢來千里，閉我幽魂欲二年。莫忘平生行坐處，後堂階下竹叢前。
[頁]卷,冊....[4851]437,13
第694筆
　　　　和元九與呂二同宿話舊感贈　白居易
見君新贈呂君詩，憶得同年行樂時。爭入杏園齊馬首，潛過柳曲鬥蛾眉。
八人雲散俱遊宦，七度花開盡別離。聞道秋娘猶且在，至今時復問微之。
[頁]卷,冊....[4851]437,13
第695筆
　　　　憶元九　白居易
渺渺江陵道，相思遠不知。近來文卷裏，半是憶君詩。
[頁]卷,冊....[4852]437,13
第696筆
　　　　蕭員外寄新蜀茶　白居易
蜀茶寄到但驚新，渭水煎來始覺珍。滿甌似浮堪持玩，況是春深酒渴人。
[頁]卷,冊....[4852]437,13
第697筆
　　　　寄上大兄（已後詩在邽林居作）　白居易
秋鴻過盡無書信，病戴紗巾強出門。獨上荒臺東北望，日西愁立到黃昏。
[頁]卷,冊....[4852]437,13
第698筆
　　　　病中哭金鑾子（小女子名）　白居易
豈料吾方病，翻悲汝不全。臥驚從枕上，扶哭就燈前。
有女誠為累，無兒豈免憐。病來纔十日，養得已三年。
慈淚隨聲迸，悲腸（一作傷）遇物牽。故衣猶架上，殘藥尚頭邊。
送出深村巷，看封小墓田。莫言三里地，此別是終天。
[頁]卷,冊....[4852]437,13
第699筆
　　　　寄內　白居易
條桑初綠即為別，柿葉半紅猶未歸。不如村歸知時節，解為田夫秋擣衣。
[頁]卷,冊....[4852]437,13
第700筆
　　　　病氣　白居易
自知氣發每因情，情在何由氣得平。若問病根深與淺，此身應與病齊生。
[頁]卷,冊....[4852]437,13
第701筆
　　　　歎元九　白居易
不入城門（一作中）來五載，同時班列盡官高。何人牢落猶依舊，唯有江陵元士曹。
[頁]卷,冊....[4852]437,13
第702筆
　　　　眼暗　白居易
早年勤倦看書苦，晚歲悲傷出淚多。眼損不知都自取，病成方悟欲如何。
夜昏乍似燈將滅，朝闇長疑鏡未磨。千藥萬方治不得，唯應閉目學頭陀。
[頁]卷,冊....[4853]437,13
第703筆
　　　　得袁相書　白居易
穀苗深處一農夫，面黑頭斑手把鋤。何意使人猶識我，就田來送相公書。
[頁]卷,冊....[4853]437,13
第704筆
　　　　病中作　白居易
病來城裏諸親故，厚薄親疏心總知。唯有蔚章於我分，深於同在翰林時。
[頁]卷,冊....[4853]437,13
第705筆
　　　　感化寺見元九劉三十二題名處　白居易
微之謫去千餘里，太白無來十一年。今日見名如見面，塵埃壁上破窗前。
[頁]卷,冊....[4853]437,13
第706筆
　　　　遊悟貞寺迴山下別張殷衡　白居易
世緣未了治（一作住）不得，孤負青山心共知。愁君又入都門去，即是紅塵滿眼時。
[頁]卷,冊....[4853]437,13
第707筆
　　　　村居寄張殷衡　白居易
金氏村中一病夫，生涯濩落性靈迂。唯看老子五千字，不蹋長安十二衢。
藥銚夜傾殘酒煖，竹床寒取舊氈鋪。聞君欲發江東去，能到茅庵訪別無。
[頁]卷,冊....[4853]437,13
第708筆
　　　　病中得樊大書　白居易
荒村破屋經年臥，寂絕無人問病身。唯有東都樊著作，至今書信尚殷勤。
[頁]卷,冊....[4853]437,13
第709筆
　　　　開元九詩書卷　白居易
紅牋白紙兩三束，半是君詩半是書。經年不展緣身病，今日開看生蠹魚。
[頁]卷,冊....[4854]437,13
第710筆
　　　　晝臥　白居易
抱枕無言語，空房獨悄然。誰知盡日臥，非病亦非眠。
[頁]卷,冊....[4854]437,13
第711筆
　　　　夜坐　白居易
庭前盡日立到夜，燈下有時坐徹明。此情不語何人會，時復長吁一（一作三）兩聲。
[頁]卷,冊....[4854]437,13
第712筆
　　　　暮立　白居易
黃昏獨立佛堂前，滿地槐花滿樹蟬。大抵四時心總苦，就中腸斷是秋天。
[頁]卷,冊....[4854]437,13
第713筆
　　　　有感　白居易
絕弦與斷絲，猶有卻續時。唯有衷腸斷，應無續得期。
[頁]卷,冊....[4854]437,13
第714筆
　　　　答友問　白居易
似玉童顏盡，如霜病鬢新。莫驚身頓老，心更老於身。
[頁]卷,冊....[4854]437,13
第715筆
　　　　村夜　白居易
霜草蒼蒼蟲切切，村南村北行人絕。獨出前門望野田，月明蕎麥花如雪。
[頁]卷,冊....[4854]437,13
第716筆
　　　　聞蟲　白居易
暗蟲唧唧夜綿綿，況是秋陰欲雨天。猶恐愁人暫得睡，聲聲移近臥床前。
[頁]卷,冊....[4854]437,13
第717筆
　　　　寒食夜有懷　白居易
寒食非長非短夜，春風不熱不寒天。可憐時節堪相憶，何況無燈各早眠。
[頁]卷,冊....[4855]437,13
第718筆
　　　　贈內　白居易
漠漠闇苔新雨地，微微涼露欲秋天。莫對月明思往事，損君顏色減君年。
[頁]卷,冊....[4855]437,13
第719筆
　　　　得錢舍人書問眼疾　白居易
春來眼闇少心情，點盡黃連尚未平。唯得君書勝得藥，開緘未讀眼先明。
[頁]卷,冊....[4855]437,13
第720筆
　　　　還李十一馬　白居易
傳語李君勞寄馬，病來唯著（一作拄）杖扶身。縱擬強騎無出處，卻將牽與趁朝人。
[頁]卷,冊....[4855]437,13
第721筆
　　　　九日寄行簡　白居易
摘得菊花攜得酒，繞（一作遠）村騎馬思悠悠。下邽田地平如掌，何處登高望梓州。
[頁]卷,冊....[4855]437,13
第722筆
　　　　夜坐　白居易
斜月入前楹，迢迢（一作遙）夜坐情。梧桐上階影，蟋蟀近床聲。
曙傍窗間至，秋從簟上生。感時因憶事，不寢到雞鳴。
[頁]卷,冊....[4855]437,13
第723筆
　　　　村居二首　白居易
田園莽蒼經春早，籬落蕭條盡日風。若問經過談笑者，不過田舍白頭翁。

門閉仍逢雪，廚寒未起煙。貧家重寥落，半為日高眠。

[頁]卷,冊....[4855]437,13
第724筆
　　　　早春　白居易
雪散因和氣，冰開得暖光。春銷不得處，唯有鬢邊霜。
[頁]卷,冊....[4856]437,13
第725筆
　　　　和夢遊春詩一百韻（并序）　白居易
　　微之既到江陵，又以夢遊春詩七十韻寄予，且題其序曰：斯言也，不
　　可使不知吾者知，知吾者亦不可使不知。樂天知吾也，吾不敢不使吾
　　子知。予辱斯言，三復其旨，大抵悔既往而悟將來也。然予以為苟不
　　悔不寤則已，若悔於此，則宜悟於彼也。反於彼而悟於妄，則宜歸於
　　真也。況與足下外服儒風，內宗梵行者有日矣。而今而後，非覺路之
　　返也，非空門之歸也，將安返乎？將安歸乎？今所知者，其章旨卒（
　　一作卒章指）歸於此。夫感不甚則悔不熟，感不至則悔不深。故廣足
　　下七十韻為一百韻，重為足下陳夢遊之中，所以甚感者，敘婚仕之際
　　，所以至感者，欲使曲盡其妄，周知其非。然後返乎真，歸乎實。亦
　　猶法華經序火宅，偈化城；維摩經入婬舍，過酒肆之義也。微之微之
　　，予斯文也，尤不可使不知吾者知，幸藏之爾云。
惜君夢遊春，夢遊仙山曲。怳若有所遇，似愜平生欲。
因尋菖蒲水，漸入桃花谷。到一紅樓家，愛之看不足。
池流渡清泚（一作），草嫩蹋綠蓐。門柳闇全低，檐櫻紅半熟。
轉行深深院，過盡重重屋。烏龍臥不驚，青鳥飛相逐。
漸聞玉珮響，始辨珠履躅。遙見窗下人，娉婷十五六。
霞光抱明月，蓮豔開初旭。縹緲雲雨仙，氛氳蘭麝馥。
風流薄梳洗，時世寬妝束。袖軟異文綾，裾輕單絲縠。
裙腰銀線壓，梳掌金筐蹙。帶襭紫蒲萄，袴花紅石竹。
凝情都未語，付意微相矚。眉斂遠山青，鬟低片雲綠。
帳牽翡翠帶，被解鴛鴦襆。秀色似堪餐，穠華如可掬。
半卷錦頭席，斜鋪繡腰褥。朱脣素指勻，粉汗紅綿撲。
心驚睡易覺，夢斷魂難續。籠[4856]委獨棲禽，劍分連理木。
存誠期有感，誓志貞無黷。京洛八九春，未曾花裏宿。
壯年徒自棄，佳會應無復。鶯歌不重聞，鳳兆從茲卜。
韋門女清貴，裴氏甥賢淑。羅扇夾花燈，金鞍攢繡轂。
既傾南國貌，遂坦東床腹。劉阮心漸忘，潘楊意方睦。
新修履信第，初食尚書祿。九醞備聖賢，八珍窮水陸。
秦家重蕭史，彥輔憐衛叔。朝饌饋獨盤，夜醪傾百斛。
親賓盛輝赫，妓樂紛曄煜。宿醉纔解酲，朝歡俄枕麴。
飲過君子爭，令甚將軍酷。酩酊歌鷓鴣，顛狂舞鴝鵒。
月流春夜短，日下秋天速。謝傅隙過駒（一作奔光），蕭娘風過（一作送）燭。
全凋蕣花折，半死梧桐禿。闇鏡對孤鸞，哀弦留寡鵠。
淒淒隔幽顯，冉冉移寒燠。萬事此時休，百身何處贖。
提攜小兒女，將領舊姻族。再入朱門行，一傍青樓哭。
櫪空無廄馬，水涸失池〔鶩〕（騖）。搖落廢井梧，荒涼故籬菊。
莓苔上几閣，塵土生琴筑。舞榭綴蠨蛸，歌梁聚蝙蝠。
嫁分紅粉妾，賣散蒼頭僕。門客思徬徨，家人泣咿噢。
心期正蕭索，宦序任拘跼。懷策入崤函，驅車辭郟鄏。
逢時念既濟，聚學思大畜。端詳筮仕蓍，磨拭穿楊鏃。
始從讎校職，首中賢良目。一拔侍瑤墀，再升紆繡服。
誓酬君王寵，願使朝廷肅。密勿奏封章，清明操憲牘。
鷹韝中病下，豸角當邪觸。糾謬靜（一作盡）東周，申冤動南蜀。
危言詆閽寺，直氣忤鈞軸。不忍曲作鉤，乍能折為玉。
捫心無愧畏，騰口有謗讟。只要明是非，何曾虞禍福。
車摧太行路，劍落酆城獄。襄漢問修途，荊蠻指殊俗。
謫為江府掾，遣事荊州牧。趨走謁麾幢，喧煩視鞭朴。
簿書常自領，縲囚每親鞫。竟日坐官曹，經旬曠休沐。
宅荒渚宮草，馬瘦畬田粟。薄俸等涓毫，微官同桎梏。
月中照形影，天際辭骨肉。鶴病翅羽垂，獸窮爪牙縮。
行看鬚間白，誰勸杯中綠。時傷大野麟，命問長沙鵬。
夏梅山雨漬，秋瘴江（一作海）雲毒。巴水白茫茫，楚山青簇簇。
吟君七十韻，是我心所蓄。既去誠莫追，將來幸前勗。
欲除憂[4857]惱病，當取禪經讀。須誤事皆空，無令念將屬。
請思遊春夢，此夢何閃倏。豔色即空花，浮生乃焦穀。
良姻在嘉偶，頃剋為單獨。入仕欲榮身，須臾成黜辱。
合者離之始，樂兮憂所伏。愁恨僧祇長，歡榮剎那促。
覺悟因傍喻，迷執由當局。膏明誘闇蛾，陽焱奔癡鹿。
貪為苦聚落，愛是悲林麓。水蕩無明波，輪迴死生（一作生死）輻。
塵應甘露灑，垢待醍醐浴。障要智燈燒，魔須慧刀戮。
外熏性易染，內戰心難。法句與心王，期君日三復。（微之常以法句及心王頭陀經相示，故申言以卒其志也。）
[頁]卷,冊....[4858]437,13
第726筆
　　　　王昭君二首（時年十七）　白居易
滿面胡沙滿鬢（一作面）風，眉銷殘黛臉銷紅。愁苦辛勤憔悴盡，如今卻似（一作是）畫圖中。

漢使卻回憑寄語，黃金何日贖蛾眉。君王若問妾顏色，莫道不知宮裏時。

[頁]卷,冊....[4858]437,13
第727筆
　　　　渭村退居寄禮部崔侍郎翰林錢舍人詩一百韻　白居易
聖代元和歲，閒居渭水陽。不才甘命舛，多幸遇時康。
朝野分倫序，賢愚定否臧。重文疏卜式，尚少棄馮唐。
由是推天運，從茲樂性場。籠禽放高翥，霧豹得深藏。
世慮休相擾，身謀且自強。猶須務衣食，未免事農桑。
薙草通三徑，開田占一坊。晝扉扃白版，夜碓掃黃粱。
隙地治場圃，閒時糞土疆。枳籬編刺夾，薤壟擘科秧。
穡力嫌身病，農心願歲穰。朝衣典杯酒，佩劍博牛羊。
困倚栽松鍤，飢提采蕨筐。引泉來後澗，移竹下前岡。
生計雖勤苦，家資甚渺茫。塵埃常滿甑，錢帛少盈囊。
弟病仍扶杖，妻愁不出房。傳衣念襤縷（一作襤褸），舉案笑糟糠。
犬吠村胥鬧，蟬鳴織婦忙。納租看縣帖，輸粟問軍倉。
夕歇攀村樹，秋行繞野塘。雲容陰慘澹，月色冷悠揚。
蕎麥鋪花白，棠梨間葉黃。早寒風摵摵，新霽月蒼蒼。
園菜迎霜死，庭蕪過雨荒。檐空愁宿燕，壁闇思啼螿。
眼為看書損，肱因運甓傷。病骸渾似木，老鬢欲成霜。
少睡知年長，端憂覺夜長。舊遊多廢忘，往事偶思量。
忽憶煙霄路，常陪劍履行。登朝思檢束，入閣學趨蹌。
命偶風雲會，恩覃雨露滂。霑枯發枝葉，磨鈍起鋒鋩。
崔閤連鑣騖，錢兄接翼翔。齊竽混韶夏，燕石廁琳瑯。
同日升金馬，分宵直未央。共詞加寵命，合表謝恩光。
廄馬驕初跨，天廚味始嘗。朝晡頒餅餌，寒暑賜衣裳。
對秉鵝毛筆，俱[4859]含雞舌香。青縑衾薄絮，朱裏幕高張。
晝食恆連案，宵眠每並床。差肩承詔旨，連署進封章。
起草偏同視，疑文最共詳。滅私容點竄，窮理析毫芒。
便共輸肝膽，何曾異肺腸。慎微參石奮，決密與（一作學）張湯。
禁闥青交瑣，宮（一作官）坦紫界牆。井闌排菡萏，檐瓦鬥鴛鴦。
樓額題鳷鵲，池心浴鳳凰。風枝萬年動，溫樹四時芳。
宿露凝金掌，晨暉上璧璫。砌筠塗綠粉，庭果滴紅漿。
曉從朝興慶，春陪宴柏梁。傳呼鞭索索，拜舞珮鏘鏘。
仙仗環雙闕，神兵闢兩廂。火翻紅尾旆，冰卓白竿槍。
滉瀁經魚藻，深沈近浴堂。分庭皆命婦，對院（一作面）即儲皇。
貴主冠浮動，親王轡鬧裝。金鈿相照耀，朱紫間熒煌。
毯簇桃花綺，歌巡竹葉觴。窪（去）銀中貴帶，昂黛內人妝。
賜禊東城下，頒酺曲水傍。尊罍分聖酒，妓樂借仙倡。
淺酌看紅藥，徐吟把綠楊。宴迴過御陌，行歇入僧房。
白鹿原東腳（一作郭），青龍寺北廊。望春花景暖，避暑竹風涼。
下直閒如社，尋芳醉似狂。有時還後到，無處不相將。
雞鶴初雖雜，蕭蘭久乃彰。來燕隗貴重，去魯孔恓惶。
聚散期難定，飛沈勢不常。五年同晝夜，一別似參商。
屈折孤生竹，銷摧百鍊鋼（一作剛）。途窮任憔悴，道在肯彷徨（一作慞徨）。
尚念遺簪折，仍憐病雀瘡。卹寒分賜帛，救餒減餘糧。
藥物來盈裹，書題寄滿箱。殷勤翰林主，珍重禮闈郎。
喣沫誠多謝，摶扶豈所望。提攜勞氣力，吹簸不飛揚。
拙劣才何用，龍鍾分自當。妝嫫徒費黛，磨甋詎成璋。
習隱將時背，干名與道妨。外身宗老氏，齊物學蒙莊。
疏放遺千慮，愚蒙守一方。樂天無怨嘆，倚命不劻勷。
憤懣胸須豁，交加臂莫攘。珠沈猶是寶，金躍未為祥。
泥尾休搖掉，灰心罷激昂。漸閒親道友，因病事醫王。
息亂歸禪定，存神入坐亡。斷癡求慧劍，濟苦得慈航。
不動為吾志，無何是我鄉。可憐身與世，從此兩相忘。
[頁]卷,冊....[4860]438,13
第728筆
　　　　酬盧祕書二十韻（時初奉詔除贊善大夫）　白居易
謬歷文場選，慚非翰苑才。雲霄高暫致，毛羽弱先摧。
識分忘軒冕，知歸返草萊。杜陵書積蠹，豐獄劍生苔。
晦厭鳴雞雨，春驚震蟄雷。舊恩收墜履，新律動寒灰。
鳳詔容徐起，鵷行許重陪。衰顏雖拂拭，蹇步尚低（一作徘）徊。
睡少鐘偏警，行遲漏苦摧。風霜趁朝去，泥（一作雨）雪拜陵迴。
上感君猶念，傍慚友或推。石頑鐫費匠（一作力），女醜嫁勞媒。
倏忽青春度，奔波白日（一作石）頹。性將時共背，病與老俱來。
聞有蓬壺客，知懷杞梓材。世家標甲第（一作地），官職滯麟臺。
筆盡鉛黃點，詩成錦繡堆。嘗思豁雲霧，忽喜訪塵埃。
心為論文合，眉因勸善開。不勝珍重意，滿袖寫瓊。
[頁]卷,冊....[4861]438,13
第729筆
　　　　題盧祕書夏日新栽竹二十韻　白居易
湘竹初封植，盧生此考槃。久持霜節苦，新托露根難。
等度須（一作雖）當砌（一作戶），疏稠要滿闌。買憐分薄俸，栽稱作閒官。
葉翦藍羅碎，莖抽玉琯端。幾聲清淅瀝，一簇綠檀欒。
未夜青嵐入，先秋白露團（一作漙）。拂肩搖翡翠，熨手弄琅玕。
韻透窗風起，陰鋪砌月殘。炎天聞覺冷，窄地見疑寬。
梢動勝搖扇，枝低好挂冠。碧籠煙幕幕，珠灑雨珊珊。
晚（一作曉）籜晴雲展，陰芽蟄虺蟠。愛從抽馬策，惜未截魚竿。
松韻徒煩聽，桃夭不足觀。梁慚當家杏，臺陋本司蘭。（古詩云：盧家蘭室杏為梁，又祕書府即蘭臺也。）
撐撥詩人興，勾牽酒客歡。靜連蘆簟滑，涼拂葛衣單。
豈止消時暑，應能保歲寒。莫同凡草木，一種夏中看。
[頁]卷,冊....[4861]438,13
第730筆
　　　　渭村酬李二十見寄　白居易
百里音書何太遲，暮秋把得暮春詩。柳條綠日君相憶，梨葉紅時我始知。
莫歎學官貧冷落，猶勝村客病[4861]支離。形容意緒遙看取，不似華陽觀裏時。
[頁]卷,冊....[4862]438,13
第731筆
　　　　初授贊善大夫早朝寄李二十助教　白居易
病身初謁青宮日，衰貌新垂白髮年。寂寞曹司非熱地，蕭條風雪是寒天。
遠坊早起常侵鼓，瘦馬行遲苦費鞭。一種共君官職冷，不如猶得日高眠。
[頁]卷,冊....[4862]438,13
第732筆
　　　　欲與元八卜鄰先有是贈　白居易
平生心跡最相親，欲隱牆東不為身。明月好同三徑夜，綠楊宜作兩家春。
每因暫出猶思伴，豈得安居不擇鄰。何獨終身數相見，子孫長作隔牆人。
[頁]卷,冊....[4862]438,13
第733筆
　　　　遊城南留元九李二十晚歸　白居易
老遊春飲莫相違，不獨花稀人亦稀。更勸殘杯看日影，猶應趁得鼓聲歸。
[頁]卷,冊....[4862]438,13
第734筆
　　　　廣宣上人以應制詩見示因以贈之詔許上人居安國寺紅樓院以詩供奉　白居易
道林談論惠休詩，一到人天（一作間）便作師。香積筵承紫泥詔，昭陽歌唱碧雲詞。
紅樓許住請（平）銀鑰，翠輦陪行蹋玉墀。惆悵甘泉曾侍從，與君前後不同時。
[頁]卷,冊....[4862]438,13
第735筆
　　　　重過祕書舊房因題長句（時為贊善大夫）　白居易
閣前下馬思裴回，第二房門手自開。昔為白面書郎去，今作蒼鬚（一作頭）贊善來。
吏人不識多新補，松竹相親是舊栽。應有題牆名姓在，試將衫袖拂塵埃。
[頁]卷,冊....[4862]438,13
第736筆
　　　　重到城七絕句[4862]　見元九　白居易
容貌一日減一日，心情十分無九分。每逢陌路猶嗟歎，何況今朝是見君。
[頁]卷,冊....[4863]438,13
第737筆
　　　　重到城七絕句　高相宅　白居易
青苔故里懷恩地，白髮新生抱病身。涕淚雖多無哭處，永寧門館屬他人。
[頁]卷,冊....[4863]438,13
第738筆
　　　　重到城七絕句　張十八　白居易
諫垣幾見遷遺補，憲府頻聞轉殿監。獨有詠詩張太祝，十年不改舊官銜。
[頁]卷,冊....[4863]438,13
第739筆
　　　　重到城七絕句　劉家花　白居易
劉家牆上花還發，李十門前草又春。處處傷心心始悟，多情不及少情人。
[頁]卷,冊....[4863]438,13
第740筆
　　　　重到城七絕句　裴五　白居易
莫怪相逢無笑語，感今思舊戟門前。張家伯仲偏相似，每見清揚（一作青楊）一惘然。
[頁]卷,冊....[4863]438,13
第741筆
　　　　重到城七絕句　仇家酒　白居易
年年老去歡情少，處處春來感事深。時到仇家非愛酒，醉時心勝醒時心。
[頁]卷,冊....[4863]438,13
第742筆
　　　　重到城七絕句　恆寂師　白居易
舊遊分散人零落，如此傷心事幾條。會逐禪師坐禪去，一時滅盡定中消。
[頁]卷,冊....[4863]438,13
第743筆
　　　　靖安北街贈李二十　白居易
榆莢拋錢柳展眉，兩人並馬語行遲。還似往年安福寺，共君私試卻迴時。
[頁]卷,冊....[4863]438,13
第744筆
　　　　重傷小女子　白居易
學人語言憑床行，嫩似花房脆似瓊。纔知恩愛迎三歲，未辨東西過一生。
汝異下殤應殺禮，吾非上聖詎忘情。傷心自歎鳩巢拙，長墮春雛養不成。
[頁]卷,冊....[4864]438,13
第745筆
　　　　過顏處士墓　白居易
向墳道（一作通）徑沒荒榛，滿室詩書積闇塵。長（一作厚）夜肯教黃壤曉，悲風不許白楊春。
簞瓢顏子生仍促，布被黔婁死更貧。未會悠悠上天意，惜將富壽與何人。
[頁]卷,冊....[4864]438,13
第746筆
　　　　題周皓（一作浩）大夫新亭子二十二韻　白居易
東道常為主，南亭別待賓。規模何日創，景致一時新。
廣砌羅紅藥，疏（一作高）窗蔭綠筠。鎖開賓閣曉（一作晚），梯上妓樓春。
置醴寧三爵，加籩過八珍。茶香飄紫筍，膾縷落紅鱗。
輝赫車輿鬧，珍奇鳥獸馴。獼猴看櫪馬，鸚鵡喚家人。
錦額簾高卷，銀花醆慢巡。勸嘗光祿酒，許看洛川神。（周兼光祿卿，有家妓數十人。）
斂翠凝歌黛，流香動舞巾。裙翻繡鸂鶒，梳陷鈿麒麟。
笛怨音含楚，箏嬌語帶秦。侍兒催畫燭，醉客吐文茵。
投轄多連夜（一作曙），鳴珂便達晨。入朝紆紫綬，待漏擁朱輪。
貴介交三事，光榮照四鄰。甘濃將奉客，穩暖不緣身。
十載歌鐘地，三朝節鉞臣。愛才心倜儻，敦舊禮殷勤。
門以招賢盛，家因好事貧。始知豪傑意，富貴為交親。
[頁]卷,冊....[4864]438,13
第747筆
　　　　賦得聽邊鴻　白居易
驚風吹起塞鴻群，半拂平沙半入雲。為問昭君月下聽，何如蘇武雪中聞。
[頁]卷,冊....[4864]438,13
第748筆
　　　　見楊弘貞詩賦因題絕句以自諭　白居易
賦句詩章妙入神，未年三十即無身。常嗟薄命形憔悴，若比弘貞是幸人。
[頁]卷,冊....[4865]438,13
第749筆
　　　　病中早春　白居易
今朝枕上覺頭輕，強起階前試腳行。羶膩斷來無氣力，風痰惱得少心情。
暖消霜瓦津初合，寒減冰渠凍不成。唯有愁人鬢間雪，不隨春盡逐春生。
[頁]卷,冊....[4865]438,13
第750筆
　　　　送人貶信州判官　白居易
地僻山深古上饒，土風貧薄道程遙。不唯遷客須恓屑，見說居人也寂寥。
溪畔毒沙藏水弩，城頭枯樹下山魈。若於此郡為卑吏，刺史廳前又折腰。
[頁]卷,冊....[4865]438,13
第751筆
　　　　曲江醉後贈諸親故　白居易
郭東丘墓何年客，江畔風光幾日春。只合殷勤逐杯酒，不須疏索向交親。
中天或有長生藥，下界應無不死人。除卻醉來開口笑，世間何事更關身。
[頁]卷,冊....[4865]438,13
第752筆
　　　　和元八侍御升平新居四絕句（時方與元八卜鄰）　看花屋　白居易
忽驚映樹新開屋，卻似當檐故種花。可惜年年紅似火，今春始得屬元家。
[頁]卷,冊....[4865]438,13
第753筆
　　　　和元八侍御升平新居四絕句　累土山　白居易
堆土漸高山意出，終南移入戶庭間。玉峰藍水應惆悵，恐見新山望舊山。（元舊居在藍田山）。
[頁]卷,冊....[4865]438,13
第754筆
　　　　和元八侍御升平新居四絕句　高亭　白居易
亭脊太高君莫拆，東家留取當西山。好看落日斜銜處，一片春嵐映半環。
[頁]卷,冊....[4866]438,13
第755筆
　　　　和元八侍御升平新居四絕句　松樹　白居易
白金換得青松樹，君既先栽我不栽。幸有西風易憑仗，夜深偷送（一作得）好聲（一作春）來。
[頁]卷,冊....[4866]438,13
第756筆
　　　　醉後卻寄元九　白居易
蒲池村裏匆匆別，澧水橋邊兀兀迴。行到城門殘酒醒，萬重離恨一時來。
[頁]卷,冊....[4866]438,13
第757筆
　　　　重寄（一作重寄元九）　白居易
蕭散弓驚雁，分飛劍化龍。悠悠天地內，不死會相逢。
[頁]卷,冊....[4866]438,13
第758筆
　　　　李十一舍人松園飲小酎酒得元八侍御詩敘云在臺中推院有鞫獄之苦即事書懷因酬四韻　白居易
愛酒舍人開小酌，能文御史寄新詩。亂松園裏醉相憶，古柏廳前忙不知。
早夏我當逃暑日，晚衙君是慮囚時。唯應清夜無公事，新草亭中好一期。（元於升平宅新立草亭。）
[頁]卷,冊....[4866]438,13
第759筆
　　　　重到華陽觀舊居　白居易
憶昔初年三十二，當時秋思已難堪。若為重入華陽院，病鬢愁心四十三。
[頁]卷,冊....[4866]438,13
第760筆
　　　　答勸酒　白居易
莫怪近來都不飲，幾迴因醉卻霑巾。誰料平生狂酒客，如今變作酒悲人。
[頁]卷,冊....[4866]438,13
第761筆
　　　　題王侍御池亭　白居易
朱門深鎖春池滿，岸落薔薇水浸莎。畢竟林塘誰是主，主人來少客來多。
[頁]卷,冊....[4867]438,13
第762筆
　　　　聽水部吳員外新詩因贈絕句　白居易
朱紱仙郎白雪歌，和人雖少愛人多。明朝說與（一作向）詩人道，水部如今不姓何。
[頁]卷,冊....[4867]438,13
第763筆
　　　　雨夜憶元九　白居易
天陰一日便堪愁，何況連宵雨不休。一種雨中君最苦，偏梁閣道向通（一作東）州。
[頁]卷,冊....[4867]438,13
第764筆
　　　　雨中攜元九詩訪元八侍御　白居易
微之詩卷憶同開，假日多應不入臺。好句無人堪共詠，衝泥蹋水就君來。
[頁]卷,冊....[4867]438,13
第765筆
　　　　贈楊祕書巨源（楊嘗有贈盧洺州詩云：三刀夢益州，一箭取遼城。由是知名。）　白居易
早聞一箭取遼城，相識雖新有故情。清句三朝誰是敵，白鬚四海半為兄。
貧家薙草時時入，瘦馬尋花處處行。不用更教詩過好，折君官職是聲名。
[頁]卷,冊....[4867]438,13
第766筆
　　　　和武相公感韋令公舊池孔雀（同用深字）　白居易
索莫少顏色，池邊無主禽。難收帶泥翅，易結著人心。
頂毳落殘碧，尾花銷闇金。放歸飛不得，雲海故巢深。
[頁]卷,冊....[4867]438,13
第767筆
　　　　寄生衣與微之因題封上　白居易
淺色縠衫輕似霧，紡花紗袴薄於雲。莫嫌輕薄但知著，猶恐通州熱殺君。
[頁]卷,冊....[4867]438,13
第768筆
　　　　白牡丹　白居易
白花冷澹無人愛，亦占芳名道牡丹。應似（一作是）東宮白贊善，被人還喚作朝官。
[頁]卷,冊....[4868]438,13
第769筆
　　　　夢舊　白居易
別來老大苦修道，鍊得離心成死灰。平生憶念消磨盡，昨夜因何入夢來。
[頁]卷,冊....[4868]438,13
第770筆
　　　　戲題盧秘書新移薔薇　白居易
風動翠條腰嫋娜（一作嫋嫋），露垂紅萼淚闌干。移他到此須為主，不別（一作愛）花人莫使看。
[頁]卷,冊....[4868]438,13
第771筆
　　　　曲江夜歸聞元八見訪　白居易
自入臺來見面稀，班中遙得揖容輝。早知相憶來相訪，悔待江頭明月歸。
[頁]卷,冊....[4868]438,13
第772筆
　　　　苦熱題恆寂師禪室　白居易
人人避暑走如狂，獨有禪師不出房。可是禪房無熱到，但能心靜即身涼。
[頁]卷,冊....[4868]438,13
第773筆
　　　　微之到通州日授館未安見塵壁間有數行字讀之即僕舊詩其落句云淥水紅蓮一朵開千花百草無顏色然不知題者何人也微之吟歎不足因綴一章兼錄僕詩本同寄省其詩乃十五年前初及第時贈長安妓人阿軟絕句緬思往事杳若夢中懷舊感今因酬長句　白居易
十五年前似夢遊，曾將詩句結風流。偶助笑歌嘲阿軟，可知傳誦到通州。
昔教紅袖佳人唱，今遣青衫司馬愁。惆悵又聞題處所，雨淋江館破牆頭。
[頁]卷,冊....[4868]438,13
第774筆
　　　　得微之到官後書備知通州之事悵然有感因成四章　白居易
來書子細說通州，州在山根峽岸頭。四面千重火雲合，中心一道瘴江流。
蟲蛇白畫攔官道，蚊蚋（一作蟆）黃昏撲郡樓。何罪遣君居此地，天高無處問來由。

匼匝巔山萬仞餘，人家應似甑中居。寅年籬下多逢虎，亥日沙頭始賣魚。
衣斑梅雨長須熨，米澀畬田不解鉏。努力安心過三考，已曾愁殺李尚書。（李實尚書先貶此州，身歿於彼處。）

人稀地僻醫巫少，夏旱秋霖瘴瘧多。老去一身須愛惜，別來四體得如何。
侏儒飽笑東方朔，薏苡讒憂馬伏波。莫遣沈愁結成病，時時一唱濯纓歌。

通州海內恓惶地，司馬人間冗長（去）官。傷鳥有弦驚不定，臥龍無水動應難。
劍埋獄底誰深掘，松偃霜中盡冷看。舉目爭能不惆悵，高車大馬滿長安。

[頁]卷,冊....[4869]438,13
第775筆
　　　　病中答招飲者　白居易
顧我鏡中悲白髮，盡（津上）君花下醉青春。不緣眼痛兼身病，可是尊前第二人。
[頁]卷,冊....[4869]438,13
第776筆
　　　　燕子樓三首（并序）　白居易
　　徐州故張尚書有愛妓曰盼盼，善歌舞，雅多風態。予為校書郎時，遊
　　徐泗間。張尚書宴予，酒酣，出盼盼以佐歡。歡甚，予因贈詩云：醉
　　嬌勝不得，風嫋牡丹花。一歡而去，爾後絕不相聞，迨茲僅一紀矣。
　　昨日司勳員外郎張仲素繢之訪予，因吟新詩，有燕子樓三首。詞甚婉
　　麗，詰其由，為盼盼作也。繢之從事武寧軍累年，頗知盼盼始末。云
　　尚書既歿，歸葬東洛。而彭城有張氏舊第，第中有小樓名燕子。盼盼
　　念舊愛而不嫁，居是樓十餘年，幽獨塊然，於今尚在。[4869]予愛繢
　　之新詠，感彭城舊遊，因同其題，作三絕句。
滿窗明月滿簾霜，被冷燈殘拂臥床。燕子樓中霜月夜，秋來只為一人長。

鈿暈羅衫色似煙，幾回欲著即潸然。自從不舞霓裳曲，疊在空箱十一年。

今春有客洛陽回，曾到尚書墓上來。見說白楊堪作柱，爭教紅粉不成灰。

[頁]卷,冊....[4870]438,13
第777筆
　　　　初貶官過望秦嶺（自此後詩江州路上作）　白居易
草草辭家憂後事，遲遲去國問前途。望秦嶺上回頭立，無限秋風吹白鬚。
[頁]卷,冊....[4870]438,13
第778筆
　　　　藍橋驛見元九詩（詩中云：江陵歸時逢春雪。）　白居易
藍橋春雪君歸日，秦嶺秋風我去時。每到驛亭先下馬，循牆繞柱覓君詩。
[頁]卷,冊....[4870]438,13
第779筆
　　　　韓公堆寄元九　白居易
韓公堆北澗西頭，冷雨涼風拂面秋。努力南行少惆悵，江州猶似勝通州。
[頁]卷,冊....[4870]438,13
第780筆
　　　　發商州　白居易
商州館裏停三日，待得妻孥相逐行。若比李三猶自勝，兒啼婦哭不聞聲。（時李固言新歿。）
[頁]卷,冊....[4870]438,13
第781筆
　　　　武關南見元九題山石榴花見寄　白居易
往來同路不同時，前後相思兩不知。行過關門（一作西）三四里，榴花不見見君詩。
[頁]卷,冊....[4870]438,13
第782筆
　　　　紅鸚鵡（商山路逢）　白居易
安南遠進紅鸚鵡，色似桃花語似人。文章辯慧皆如此，籠檻何年出得身。
[頁]卷,冊....[4870]438,13
第783筆
　　　　題四皓廟（一作題商山廟）　白居易
臥逃秦亂起安劉，舒卷如雲得自由。若有精靈應笑我，不成一事謫江州。
[頁]卷,冊....[4871]438,13
第784筆
　　　　罷藥　白居易
自學坐禪休服藥，從他時復病沈沈。此身不要全彊健，彊健多生人我心。
[頁]卷,冊....[4871]438,13
第785筆
　　　　白鷺　白居易
人生四十未全衰，我為愁多白髮垂。何故水邊雙白鷺，無愁頭上亦垂絲。
[頁]卷,冊....[4871]438,13
第786筆
　　　　襄陽舟夜（一作中）　白居易
下馬襄陽郭，移舟漢陰驛。秋風截江起，寒浪連天白。
本是多愁人，復此風波夕。
[頁]卷,冊....[4871]438,13
第787筆
　　　　江夜舟行　白居易
煙澹月蒙蒙，舟行夜色中。江鋪滿槽水，帆展半檣風。
叫曙嗷嗷雁，啼秋唧唧蟲。只應催北客，早作白鬚翁。
[頁]卷,冊....[4871]438,13
第788筆
　　　　紅藤杖　白居易
交親過滻別，車馬到江迴。唯有紅藤杖，相隨萬里來。
[頁]卷,冊....[4871]438,13
第789筆
　　　　江上吟元八絕句　白居易
大江深處月明時，一夜吟君小律詩。應有水仙潛出聽，翻將唱作步虛詞。
[頁]卷,冊....[4871]438,13
第790筆
　　　　途中感秋[4871]　白居易
節物行搖落，年顏坐變衰。樹初黃葉日，人欲白頭時。
鄉國程程遠，親朋處處辭。唯殘（一作憐）病與老，一步不相離。
[頁]卷,冊....[4872]438,13
第791筆
　　　　登郢州白雪樓　白居易
白雪樓中一望鄉，青山蔟蔟水茫茫。朝來渡口逢京使，說道煙塵近洛陽。（時淮西寇未平。）
[頁]卷,冊....[4872]438,13
第792筆
　　　　舟夜贈內　白居易
三聲猿後垂鄉淚，一葉舟中載病身。莫憑水窗南北望，月明月闇總愁人。
[頁]卷,冊....[4872]438,13
第793筆
　　　　逢舊　白居易
我梳白髮添新恨，君掃青蛾減舊容。應被傍人怪惆悵，少年離別老相逢。
[頁]卷,冊....[4872]438,13
第794筆
　　　　臼口阻風十日　白居易
洪濤白（一作波）浪塞江津，處處邅迴事事迍。世上方為失途客，江頭又作阻風人。
魚蝦遇雨腥盈鼻，蚊蚋和煙癢滿身。老大光陰能幾日，等閒臼口坐經旬。
[頁]卷,冊....[4872]438,13
第795筆
　　　　浦中夜泊　白居易
暗上江堤還獨立，水風霜氣夜稜稜。回看深浦停舟處，蘆荻花中一點燈。
[頁]卷,冊....[4872]438,13
第796筆
　　　　盧侍御與崔評事為予於黃鶴樓置宴宴罷同望　白居易
江邊黃鶴古時樓，勞置華筵待我遊。楚思淼茫雲水冷，商聲清脆管弦秋。
白花浪濺頭陀寺，紅葉林籠鸚鵡洲。總是平生未行處，醉來堪賞醒堪愁。
[頁]卷,冊....[4872]438,13
第797筆
　　　　舟中讀元九詩　白居易
把君詩卷燈前讀，詩盡燈殘天未明。眼痛滅燈猶闇（一作暗）坐，逆風吹浪打船聲。
[頁]卷,冊....[4873]438,13
第798筆
　　　　舟行阻風寄李十一舍人　白居易
扁舟厭泊煙波上，輕策閒尋浦嶼間。虎蹋青泥稠似印，風吹白浪大於山。
且愁江郡何時到，敢望京都幾歲還。今日料君朝退後，迎寒新酎暖開顏。（李十一好小酎酒，故云。）
[頁]卷,冊....[4873]438,13
第799筆
　　　　雨中題衰柳　白居易
溼屈青條折，寒飄黃葉多。不知秋雨意，更遣欲如何。
[頁]卷,冊....[4873]438,13
第800筆
　　　　題王處士郊居　白居易
半依雲渚半依山，愛此令人不欲還。負郭田園八九頃，向陽茅屋兩三間。
寒松縱老風標在，野鶴雖飢飲啄閒。一臥江村來早晚，著書盈帙鬢毛斑。
[頁]卷,冊....[4873]438,13
第801筆
　　　　歲晚旅望　白居易
朝來暮去星霜換，陰慘陽舒氣序牽。萬物秋霜能壞色，四時冬日最凋年。
煙波半露新沙地，鳥雀群飛欲雪天。向晚蒼蒼南北望，窮陰旅（一作離）思兩無邊。
[頁]卷,冊....[4873]438,13
第802筆
　　　　晏坐閒吟　白居易
昔為京洛聲華客，今作江湖潦（一作老）倒翁。意氣銷磨群動裏，形骸變化百年中。
霜侵殘鬢無多黑，酒伴衰顏只暫紅。願學禪門非想定，千愁萬念一時空。
[頁]卷,冊....[4873]438,13
第803筆
　　　　題李山人　白居易
廚無煙火室無妻，籬落蕭條屋舍低。每日將何療飢渴，井華雲粉一刀圭。
[頁]卷,冊....[4874]438,13
第804筆
　　　　讀莊子　白居易
去國辭家謫異方，中心自怪少憂傷。為尋莊子知歸處，認得無何是本鄉。
[頁]卷,冊....[4874]438,13
第805筆
　　　　江樓偶宴贈同座　白居易
南浦閒行罷，西樓小宴時。望湖憑檻久，待月放杯遲。
江果嘗盧橘，山歌聽竹枝。相逢且同樂，何必舊相知。
[頁]卷,冊....[4874]438,13
第806筆
　　　　放言五首（并序）　白居易
　　元九在江陵時，有放言長句詩五首，韻高而體律，意古而詞新。予每
　　詠之，甚覺有味。雖前輩深於詩者，未有此作。唯李頎有云：濟水自
　　清河自濁，周公大聖接輿狂。斯句近之矣。予出佐潯陽，未屆所任。
　　舟中多暇，江上獨吟，因綴五篇，以續其意耳。
朝真暮偽何人辨，古往今來底事無。但愛臧（一作莊）生能詐聖，可知甯子解佯愚。
草螢有耀終非火，荷露雖團豈是珠。不取燔柴兼照乘，可憐光彩亦何殊。

世途倚伏都無定，塵綱牽纏卒未休。禍福回還車轉轂，榮枯反覆手藏鉤。
龜靈未免刳腸患，馬失應無折足憂。不信君看弈棋者，輸贏須待局終頭。

贈君一法決狐疑，不用鑽龜與祝蓍。試玉要燒三日滿，（真玉燒三日不熱。）辨材須待七年期。（豫章木生七年而後知。）[4874]
周公恐懼流言後（一作日），王莽謙恭未篡時。向使當初（一作時）身便死，一生真偽復誰知。

誰家第宅成還破，何處親賓哭復歌。昨日屋頭堪炙手，今朝門外好張羅。
北邙未省留閒地，東海何曾有定波。莫笑賤貧誇富貴，共成枯骨兩如何。

泰山不要欺毫末，顏子無心羨老彭。松樹千年終是朽，槿花一日自為榮。
何須戀世常憂死，亦莫嫌身漫厭生。生去死來都是幻，幻人哀樂繫何情。

[頁]卷,冊....[4875]438,13
第807筆
　　　　歲暮道情二首　白居易
壯日苦曾驚歲月，長年都不惜光陰。為學空門平等法，先齊老少死生心。

半故青衫半白頭，雪風吹面上江樓。禪功自見無人覺，合是愁時亦不愁。

[頁]卷,冊....[4875]438,13
第808筆
　　　　讀李杜詩集因題卷後　白居易
翰林江左日，員外劍南時。不得高官職，仍逢苦亂離。
暮年逋客恨，浮世謫仙悲。吟詠留千古，聲名動四夷。
文場供秀句，樂府待新詞。天意君須會，人間要好詩。（賀監知章目李白為謫仙人。）
[頁]卷,冊....[4875]438,13
第809筆
　　　　強酒　白居易
若不坐禪銷妄想，即須行（一作吟）醉放狂歌。不然秋月春風夜，爭那閒思往事何。
[頁]卷,冊....[4875]438,13
第810筆
　　　　獨樹浦雨夜寄李六郎中　白居易
忽憶兩家同里巷，何曾一處不追隨。閒遊預算分朝日，靜語（一作話）多同待漏時。
花下放狂衝黑飲，燈前起坐徹明棋。可知風雨孤舟夜，蘆葦叢中作此詩。
[頁]卷,冊....[4875]438,13
第811筆
　　　　聽崔七妓人箏　白居易
花臉雲鬟坐玉樓，十三弦裏一時愁。憑君向道休彈去，白盡江州司馬頭。
[頁]卷,冊....[4876]438,13
第812筆
　　　　望江州　白居易
江迴望見雙華表，知是潯陽西郭門。猶去孤舟（一作城）三四里，水煙沙雨欲黃昏。
[頁]卷,冊....[4876]438,13
第813筆
　　　　初到江州　白居易
潯陽欲到思無窮，庾亮樓南湓口東。樹木凋疏山雨後，人家低溼水煙中。
菰蔣餧馬行無力，蘆荻編房臥有風。遙見朱輪來出郭，相迎勞動使君公。
[頁]卷,冊....[4876]438,13
第814筆
　　　　醉後題李馬二妓　白居易
行搖雲髻花鈿節，應似霓裳趁管弦。豔動舞裙渾是火，愁凝歌黛欲生煙。
有風縱道能迴雪，無水何由忽吐蓮。疑是兩般心未決，雨中神女月中仙。
[頁]卷,冊....[4876]438,13
第815筆
　　　　盧侍御小妓乞詩座上留贈　白居易
鬱今香汗裛歌巾，山石榴花染舞裙。好似文君還對酒，勝於神女不歸雲。
夢中那及覺時見，宋玉荊王應羨君。
[頁]卷,冊....[4876]438,13
第816筆
　　　　東南行一百韻寄通州元九侍御澧州李十一舍人果州崔二十二使君開州韋大員外庾三十二補闕杜十四拾遺李二十助教員外寶七校書（元稹集和此詩注內本題末尚有兼投弔席八舍人七字）　白居易
南去經三楚，東來過五湖。山頭看候館，水面問征途。
地遠窮江界，天低極（一作接）海隅。飄零同落葉，浩蕩似乘桴。
漸覺鄉原異，深知土產（一作俗）殊。夷音語嘲，蠻態笑睢盱。
水市通闤闠，煙村混舳艫。吏徵漁戶稅，人納火田租。
亥日饒蝦蟹，寅年足虎貙。成人男作丱，事（一作似）鬼女為巫。
樓闇攢倡婦，堤長簇販夫。夜船論鋪賃，春酒斷缾酤。
見果皆盧橘，聞禽悉鷓鴣。山歌猿獨叫，野哭鳥相呼。
嶺徹雲成棧，江郊水當郛。月移翹柱鶴，風泛颭檣烏。
鼇礙潮無信，蛟驚浪不虞。鼉鳴江擂鼓（一作泉窟室），蜃氣海（一作結氣）浮圖。
樹裂山魈穴，沙含水弩樞。喘牛犁紫芋，羸馬放青菰。
繡面誰家婢，鴉頭幾歲奴。泥中采菱芡，燒後拾樵蘇。
鼎膩愁烹鱉，盤腥厭膾鱸。鍾儀徒戀楚，張翰浪思吳。
氣序涼還熱，光陰旦復晡。身方逐萍梗，年欲近桑榆。
渭北田園廢，江西歲月徂。憶歸恆慘澹，懷舊忽踟躕。
自念咸秦客，嘗為鄒魯儒。蘊藏經國術，輕棄度關繻。
賦力凌鸚鵡，詞鋒敵轆轤。戰文重掉鞅，射策一彎弧。
崔杜鞭齊下，元韋轡並驅。名聲逼（一作敵）揚[4877]馬，交分過蕭朱。
世務輕摩揣，周行竊覬覦。風雲皆會合，雨露各霑濡。
共遇（一作偶）升平代，偏慚固陋軀。承明連夜直，建禮拂晨趨。
美服頒王府，珍羞降御廚。議高通白虎，諫切伏青蒲。
柏殿行陪宴，花樓走看酺。神旗張鳥獸，天籟動笙竽。
戈（一作丸）劍星芒耀，魚龍電策驅。定場排越伎（一作漢旅），促坐進吳歈。
縹緲疑仙樂，嬋娟勝畫圖。歌鬟低翠羽，舞汗墮紅珠。
別選閒遊伴，潛招小飲徒。一杯愁已破，三醆氣彌粗。
軟美仇家酒，幽閒葛氏姝。十千方得斗，二八正當壚。
論笑杓胡律（一作硉），談憐鞏囁嚅。李酣猶短竇，庾醉更蔫迂。
鞍馬呼教住，骰盤喝遣輸。長（一作急）驅波卷白，連擲采成盧。（骰盤、卷白波、莫走、鞍馬，皆當時酒令。）
籌并頻逃席，觥嚴列（一作別）置盂。滿（一作漏）卮那可灌，頹玉不勝扶。
入視中樞草，歸乘內廄駒。醉曾衝宰相，驕不揖金吾。
日近恩雖重，雲高勢卻（一作易）孤。翻身落霄漢，失腳倒（一作到）泥塗。
博望移門籍，潯陽佐郡符。（予自太子贊善大夫，出為江州司馬。）時情變寒暑，世利算錙銖。
即（一作望）日辭雙闕，明朝別九衢。播遷分郡國，次第出京都。（十年春，微之移佐通州。其年秋，予出佐潯陽。明年冬，杓直出牧澧州。崔二十二出牧果州，韋大出牧開州。）
秦嶺馳三驛，商山上二邘。（商山險道，中有東西二邘。）峴陽亭寂寞，夏口路崎嶇。
大道全生棘，中丁盡執殳。江關未撤警，淮寇尚稽誅。（時淮西未平，路經襄、鄂二州界，所見如此。）
林對東西寺，山分大小姑。（東林、西林寺在廬山北，大姑、小姑在廬山南彭蠡湖中。）廬峰蓮刻削，湓浦（一作水）帶縈紆。（蓮花峰在廬山北，湓水在江城南。何遜詩云：湓城對湓水，湓水縈如帶。）
九派吞青草，（潯陽江九派，南通青草、洞庭湖。）孤城覆綠蕪。（南方城壁多以草覆。）黃昏鐘寂寂，清曉角嗚嗚。
春色辭門柳，秋聲到井梧。殘芳悲（一作怨）鶗鴃，（音啼泱，見楚詞。）暮節感茱萸。
蕊坼金英菊，花飄雪片蘆。波紅日斜沒，沙白月平鋪。
幾見林抽筍，頻驚燕引雛。歲華何倏忽，年少不須臾。
眇默思千古，蒼茫想八區。孔窮緣底事，顏夭有何辜。
龍智（一作聖）猶經（一[4878]作遭）醢，龜靈未免刳。窮通應已定，聖哲不能逾（一作踰）。
況我身謀（一作謀生）拙，逢他厄運拘。漂流隨（一作從）大海，錘鍛任洪鑪。
險阻嘗之矣，棲遲命也夫。沈冥消意氣，窮餓耗肌膚。
防瘴和殘藥，迎寒補舊襦。書床鳴蟋蟀，琴匣網蜘蛛。
貧室（一作活）如懸磐，端憂劇守株。時遭人指點（一作客答難），數被鬼揶揄。
兀兀都疑夢，昏昏半是（一作似）愚。女驚朝不起，妻怪夜長吁。
萬里拋（一作離）朋侶（一作執），三年隔友于。自然悲聚散，不是恨榮枯。
去夏微之瘧，今春席八殂。天涯書達否，泉下哭知無。（去年聞元九瘴瘧，書去竟未報。今春聞席八歿，久與還往，能無慟哭。）
謾寫詩盈卷（一作軸），空盛酒滿壺。只添新悵望，豈復舊歡娛。
壯志因愁滅，衰容與病俱。相逢應不識，滿頷白髭鬚。
[頁]卷,冊....[4879]439,13
第817筆
　　　　謫居　白居易
面瘦頭斑四十四，遠謫江州為郡吏。逢時棄置從不才，未老衰羸為何事。
火燒寒澗松為燼，霜降春林花委地。遭時榮悴一時間，豈是昭昭上天意。
[頁]卷,冊....[4879]439,13
第818筆
　　　　初到江州寄翰林張李杜三學士　白居易
早攀霄漢上天衢，晚落風波委世途。雨露施恩無厚薄，蓬蒿隨分有榮枯。
傷禽側翅驚弓箭，老婦低顏事舅姑。碧落三仙曾識面，年深記得姓名無。
[頁]卷,冊....[4879]439,13
第819筆
　　　　庾樓曉望　白居易
獨憑朱檻立凌晨，山色初明水色新。竹霧曉籠銜嶺月，蘋風暖送過江春。
子城陰處猶殘雪，衙鼓聲前未有塵。三百年來庾樓上，曾經多少望鄉人。
[頁]卷,冊....[4879]439,13
第820筆
　　　　宿西林寺　白居易
木落天晴山翠開，愛山騎馬入山來。心知不及柴桑令，一宿西林便卻（一作欲）回。（柴桑令，劉遺民也。）
[頁]卷,冊....[4880]439,13
第821筆
　　　　江樓宴別　白居易
樓中別曲催離酌，燈下紅裙間綠袍。縹緲楚風羅綺薄，錚鏦越調管弦高。
寒流帶月澄如鏡，夕吹和霜利似刀。尊酒未空歡未盡，舞腰歌袖莫辭勞。
[頁]卷,冊....[4880]439,13
第822筆
　　　　題山石榴花　白居易
一叢千朵壓闌干，剪碎紅綃卻作團。風嫋舞腰香不盡，露銷妝臉淚新（一作初）乾。
薔薇帶刺攀應懶，菡萏生泥玩亦難。爭及此花檐戶下，任人采弄盡人看。
[頁]卷,冊....[4880]439,13
第823筆
　　　　代春贈　白居易
山吐晴嵐（一作峰）水放光，辛夷花白柳梢黃。但知莫作江西意，風景何曾異帝鄉。
[頁]卷,冊....[4880]439,13
第824筆
　　　　答春　白居易
草煙低重水花明，從道風光似帝京。其奈山猿江上叫，故鄉無比斷腸聲。
[頁]卷,冊....[4880]439,13
第825筆
　　　　櫻桃花下歎白髮　白居易
逐處花皆好，隨年貌自衰。紅櫻滿眼日，白髮半頭時。
倚樹無言久，攀條欲放遲。臨風兩堪歎，如雪復如絲。
[頁]卷,冊....[4880]439,13
第826筆
　　　　惜落花贈崔二十四[4880]　白居易
漠漠紛紛不奈何，狂風急雨兩相和。晚來悵望君知否，枝上稀疏地上多。
[頁]卷,冊....[4881]439,13
第827筆
　　　　移山櫻桃　白居易
亦知官舍非吾宅，且斸山櫻滿院栽。上佐近來多五考，少應四度見花開。
[頁]卷,冊....[4881]439,13
第828筆
　　　　官舍閒題　白居易
職散優閒地，身慵老大時。送春唯有酒，銷日不過棋。
祿米牙稻，園蔬鴨腳葵。飽餐仍晏起，餘暇弄龜兒。（龜兒即小侄名。）
[頁]卷,冊....[4881]439,13
第829筆
　　　　晚春登大雲寺南樓贈常禪師　白居易
花盡頭新白，登樓意若何。歲時春日少，世界苦人多。
愁醉非因酒，悲吟不是歌。求師治此病，唯勸讀楞伽。
[頁]卷,冊....[4881]439,13
第830筆
　　　　北樓送客歸上都　白居易
憑高眺（一作送）遠一悽悽，卻下朱闌即解（一作手共）攜。京路人歸天直北，江樓客散日平西。
長津欲度迴渡尾，殘酒重傾簇馬蹄。不獨別君須強飲，窮愁自要醉如泥。
[頁]卷,冊....[4881]439,13
第831筆
　　　　北亭招客　白居易
疏散郡丞同野客，幽閒官舍抵山家。春風北戶千莖竹，晚日東園一樹花。
小醆吹醅嘗冷酒，深爐敲火炙新茶。能來盡日觀（一作宮）棋否，太守知慵放晚衙。
[頁]卷,冊....[4881]439,13
第832筆
　　　　宿西林寺早赴東林滿上人之會因寄崔二十二員外[4881]　白居易
謫辭魏闕鵷鸞隔，老入廬山麋鹿隨。薄霧蕭條投寺宿，凌晨清淨與僧期。
雙林我起聞鐘後，隻日君趨入閣時。鵬鷃高低分皆定，莫勞心力遠相思。
[頁]卷,冊....[4882]439,13
第833筆
　　　　遊寶稱寺　白居易
竹寺初晴日，花塘欲曉（一作晚）春。野猿疑弄客，山鳥似呼人。
酒嫩傾金液，茶新碾玉塵。可憐幽靜地，堪寄老慵身。
[頁]卷,冊....[4882]439,13
第834筆
　　　　早春聞提壺鳥因題鄰家　白居易
厭聽秋猿催下淚，喜聞春鳥勸提壺。誰家紅樹先花發，何處青樓有酒酤。
進士豪尋靜盡，拾遺風采近都無。欲期明日東鄰醉，變作騰騰一俗夫。
[頁]卷,冊....[4882]439,13
第835筆
　　　　見紫薇花憶微之　白居易
一叢暗澹將何比，淺碧籠裙襯紫巾。除卻微之見應愛，人間少有別（一作惜）花人。
[頁]卷,冊....[4882]439,13
第836筆
　　　　薔薇花一叢獨死不知其故因有是篇　白居易
柯條未嘗損，根不曾移。同類今齊茂，孤芳忽獨萎。
仍憐委地日，正是帶花時。碎碧初凋葉，燋紅尚戀枝。
乾坤無厚薄，草木自榮衰。欲問因何事，春風亦不知。
[頁]卷,冊....[4882]439,13
第837筆
　　　　湖亭望水　白居易
久雨南湖漲，新晴北客過。日沈紅有影，風定綠無波。
岸沒閭閻少，灘平船舫多。可憐心賞處，其奈獨遊何。
[頁]卷,冊....[4882]439,13
第838筆
　　　　閒遊　白居易
外事因慵廢，中懷與靜期。尋泉上山遠，看筍出林遲。
白石磨樵斧，青竿理釣絲。澄清深淺好，最愛夕陽時。
[頁]卷,冊....[4883]439,13
第839筆
　　　　憶微之傷仲遠（李三仲遠去年春喪）　白居易
幽獨辭群久，漂流去國賒。只將琴作伴，唯以酒為家。
感逝因看水，傷離為見花。李三埋地底，元九謫天涯。
舉眼青雲遠，回頭白日斜。可能勝賈誼，猶自滯長沙。
[頁]卷,冊....[4883]439,13
第840筆
　　　　過鄭處士　白居易
聞道移居村塢間，竹林多處獨開關。故來不是求他事，暫借南亭一望山。
[頁]卷,冊....[4883]439,13
第841筆
　　　　霖雨苦多江湖暴漲塊然獨望因題北亭　白居易
自作潯陽客，無如苦雨何。陰昏晴日少，閒悶睡時多。
湖闊將天合，雲低與水和。籬根舟子語，巷口釣人歌。
霧島沈黃氣，風帆蹙白波。門前車馬道，一宿變江河。
[頁]卷,冊....[4883]439,13
第842筆
　　　　春末夏初閒遊江郭二首　白居易
閒出乘輕屐，徐行蹋軟沙。觀魚傍湓浦，看竹入楊家。（湓浦多魚，浦西有楊侍郎宅，多好竹。）
林迸穿籬筍，藤飄落水花。雨埋釣舟小，風颺酒旗斜。
嫩剝青菱角，濃煎白茗芽。淹留不知夕，城樹欲棲鴉。

柳影繁初合，鶯聲澀漸稀。早梅迎夏結，殘絮送春飛。
西日韶光盡，南風暑氣微。展張新小簟，熨帖舊生衣。
綠蟻杯香嫩，紅絲膾縷肥。故園無此味，何必苦思歸。

[頁]卷,冊....[4883]439,13
第843筆
　　　　紅藤杖（杖出南蠻）　白居易
南詔紅藤杖，西江白首人。時時攜步月，處處把尋春。
勁健孤莖直，疏圓六節勻。火山生處遠，瀘水洗來新。
粗細纔盈手，高低僅過身。天邊望鄉客，何日拄歸秦。
[頁]卷,冊....[4884]439,13
第844筆
　　　　風雨中尋李十一因題船上　白居易
匹馬來郊外，扁舟在水濱。可憐衝雨客，來訪阻風人。
小榼酤清醑，行廚煮白鱗。停杯看柳色，各憶故園春。
[頁]卷,冊....[4884]439,13
第845筆
　　　　題廬山山下湯泉　白居易
一眼湯泉流向東，浸泥燒草煖無功。驪山溫水因何事，流入金鋪玉甃中。
[頁]卷,冊....[4884]439,13
第846筆
　　　　寄蘄州簟與元九因題六韻（時元九鰥居）　白居易
笛竹出蘄春，霜刀劈翠筠。織成雙鎖簟，寄與獨眠人。
卷作筒中信（一作布），舒為席上珍。滑如鋪薤葉，冷似臥龍鱗。
清潤宜乘露，鮮華不受塵。通州炎瘴地，此物最關身。
[頁]卷,冊....[4884]439,13
第847筆
　　　　秋熱　白居易
西江風候接南威，暑氣長多秋（一作風）氣微。猶道江州最涼冷，至今九月著生衣。
[頁]卷,冊....[4884]439,13
第848筆
　　　　題元八谿居　白居易
溪嵐漠漠樹重重，水檻山窗次第逢。晚葉尚開紅躑躅，秋芳（一作房）初結白芙蓉。
聲來枕上千年鶴，影落杯中五老峰。更愧殷勤留客意，魚鮮飯細酒香濃。
[頁]卷,冊....[4884]439,13
第849筆
　　　　晚出西郊　白居易
散吏聞如客，貧州冷似村。早涼湖北岸，殘照郭西門。
懶鑷從鬚白，休治（一作醫）任眼昏。老來何所用，少興不多言。
[頁]卷,冊....[4885]439,13
第850筆
　　　　階下蓮　白居易
葉展影翻當砌月，花開香散入簾風。不如種在天池上，猶勝生於野水中。
[頁]卷,冊....[4885]439,13
第851筆
　　　　端居詠懷　白居易
賈生俟罪心相似，張翰思歸事不如。斜日早知驚鵩鳥，秋風悔不憶鱸魚。
胸襟曾貯匡時策，懷袖猶殘諫獵書。從此萬緣都擺落，欲攜妻子買山居。
[頁]卷,冊....[4885]439,13
第852筆
　　　　夜宿江浦聞元八改官因寄此什　白居易
君遊丹陛已三遷，我汎滄浪欲（一作亦）二年。劍佩曉趨雙鳳闕，煙波夜宿一漁船。
交親盡在青雲上，鄉國遙拋白日邊。若報生涯應笑殺，結茅栽芋種畬田。
[頁]卷,冊....[4885]439,13
第853筆
　　　　百花亭　白居易
朱檻在空虛，涼風八月初。山形如峴首，江色似桐廬。
佛寺乘船入，人家枕水居。高亭仍有月，今夜宿何如。
[頁]卷,冊....[4885]439,13
第854筆
　　　　江樓早秋　白居易
南國雖多熱，秋來亦不遲。湖光朝霽後，竹氣晚涼時。
樓閣宜佳客，江山入好詩。清風水蘋葉，白露木蘭[4885]枝。
欲作雲泉計，須營伏臘資。匡廬一步地，官滿更何之。
[頁]卷,冊....[4886]439,13
第855筆
　　　　送客之湖南　白居易
年年漸見南方物，事事堪傷北客情。山鬼趫跳唯一足，峽猿哀怨過三聲。
帆開青草湖中去，衣濕黃梅雨裏行。別後雙魚難定寄（一作定難覓），近來潮不到湓城。
[頁]卷,冊....[4886]439,13
第856筆
　　　　百花亭晚望夜歸　白居易
百花亭上晚裴回，雲影陰晴掩復開。日色悠揚映山盡，雨聲蕭颯渡江來。
鬢毛遇病雙如雪，心緒逢秋一似灰。向夜欲歸愁未了，滿湖明月小船迴。
[頁]卷,冊....[4886]439,13
第857筆
　　　　西樓　白居易
小郡大江邊，危樓夕照前。青蕪卑溼地，白露泬寥天。
鄉國此時阻，家書何處傳。仍聞陳蔡戍，轉戰已三年。
[頁]卷,冊....[4886]439,13
第858筆
　　　　尋李道士山居兼呈元明府　白居易
盡日行還歇，遲遲獨上山。攀藤老筋力，照水病容顏。
陶巷招居住，茅家許往還。飽諳榮辱事，無意戀人間。
[頁]卷,冊....[4886]439,13
第859筆
　　　　四十五　白居易
行年四十五，兩鬢半蒼蒼。清瘦詩成癖，粗豪酒放狂。
老來尤委命，安處即為鄉。或擬廬山下，來春結草堂。
[頁]卷,冊....[4886]439,13
第860筆
　　　　寄李相公崔侍郎錢舍人　白居易
曾陪鶴馭兩三仙，親侍龍輿四五年。天上歡華（一作娛）春有限，世間漂泊海無邊。
榮枯事過都成夢，憂喜心（一作情）忘便是禪。官滿更歸何處去，香爐峰在宅門前。
[頁]卷,冊....[4887]439,13
第861筆
　　　　廳前桂　白居易
天台嶺上凌霜樹，司馬廳前委地叢。一種不生明月裏，山中猶教勝塵中。
[頁]卷,冊....[4887]439,13
第862筆
　　　　尋王道士藥堂因有題贈　白居易
行行覓路緣松嶠，步步尋花到杏壇。白石先生小有洞，黃芽奼女大還丹。
常悲東郭千家冢，欲乞西山五色丸。但恐長生須有籍，仙臺試為檢名看。
[頁]卷,冊....[4887]439,13
第863筆
　　　　秋晚　白居易
籬菊花稀砌桐落，樹陰離離日色薄。單幕疏簾貧寂寞，涼風冷露秋蕭索。
光陰流轉忽已晚，顏色凋殘不如昨。萊妻臥病月明時，不擣寒衣空擣藥。
[頁]卷,冊....[4887]439,13
第864筆
　　　　南浦歲暮對酒送王十五歸京　白居易
臘後冰生覆湓水，夜來雲闇失廬山。風飄細雪落如米，索索蕭蕭蘆葦間。
此地二年留我住，今朝一酌送君還。相看漸老無過醉，聚散窮通總是閒。
[頁]卷,冊....[4887]439,13
第865筆
　　　　除夜　白居易
薄晚支頤坐，中宵枕臂眠。一從身去國，再見日周天。
老度江南歲，春拋渭北田。潯陽來早晚，明日是三[4887]年。
[頁]卷,冊....[4888]439,13
第866筆
　　　　聞李十一出牧澧州崔二十二出牧果州因寄絕句　白居易
平生相見即眉開，靜念無如李與崔。各是天涯為刺史，緣何不覓九江來。
[頁]卷,冊....[4888]439,13
第867筆
　　　　元和十三（當作二）年淮寇未平詔停歲仗憤然有感率爾成章　白居易
聞停歲仗軫皇情，應為淮西寇未平。不分氣從歌裏發，無明心向酒中生。
愚計忽思飛短檄，狂心便欲請長纓。從來妄動多如此，自笑何曾得事成。
[頁]卷,冊....[4888]439,13
第868筆
　　　　庾樓新歲　白居易
歲時銷旅貌，風景觸鄉愁。牢落江湖意，新年上庾樓。
[頁]卷,冊....[4888]439,13
第869筆
　　　　上香爐峰　白居易
倚石攀蘿歇病身，青筇竹仗白紗巾。他時畫出廬山障，便是香爐峰上人。
[頁]卷,冊....[4888]439,13
第870筆
　　　　憶微之　白居易
與君何日出屯蒙，魚戀江湖鳥厭籠。分手各拋滄海畔，折腰俱老綠衫中。
三年隔闊音塵斷，兩地飄零氣味同。又被新年勸相憶，柳條黃軟欲春風。
[頁]卷,冊....[4888]439,13
第871筆
　　　　雨夜贈元十八　白居易
卑溼沙頭宅，連陰雨夜天。共聽檐溜滴，心事兩悠然。
把酒循環飲，移床曲尺眠。莫言非故舊，相識已三年。
[頁]卷,冊....[4888]439,13
第872筆
　　　　寒食江畔　白居易
草香沙暖水雲晴，風景令人憶帝京。還似往年春氣味，不宜今日病心情。
開鶯樹下沈吟立，信馬江頭取次行。忽見紫桐花悵望，下邽明日是清明。
[頁]卷,冊....[4889]439,13
第873筆
　　　　三月三日登庾樓寄庾三十二　白居易
三日歡遊辭曲水，二年愁臥在長沙。每登高處長相憶，何況茲樓屬庾家。
[頁]卷,冊....[4889]439,13
第874筆
　　　　聞李六景儉自河東令授唐鄧行軍司馬以詩賀之　白居易
誰能淮上靜風波，聞道河東應此科。不獨文詞供奏記，定將談笑解兵戈。
泥埋劍戟終難久，水借蛟龍可在多。四十著緋軍司馬，男兒官職未蹉跎。
[頁]卷,冊....[4889]439,13
第875筆
　　　　石榴樹（一作石楠樹）　白居易
可憐顏色好陰涼，葉翦紅牋花撲霜。繖蓋低垂金翡翠，熏籠亂搭繡衣裳。
春芽細炷千燈燄，夏蕊濃焚百〔和〕（合）香。見說上林無此樹，只教桃柳（一作李）占年芳。
[頁]卷,冊....[4889]439,13
第876筆
　　　　大林寺桃花　白居易
人間四月芳菲盡，山寺桃花始盛開。長恨春歸無覓處，不知轉入此中來。
[頁]卷,冊....[4889]439,13
第877筆
　　　　詠懷　白居易
自從委順任浮沈，漸覺（一作學）年多功用深。面上減（一作滅）除憂喜色，胸中消盡是非心。
妻兒不問唯耽酒，冠蓋皆慵只抱琴。長笑靈均不知命，江蘺叢畔苦悲吟。
[頁]卷,冊....[4889]439,13
第878筆
　　　　早發楚城驛　白居易
雨過塵埃滅，沿江道徑平。月乘殘夜出，人趁早涼行。
寂歷閒吟動，冥濛暗思生。荷塘翻露氣，稻壟瀉泉聲。
宿犬聞鈴起，棲禽見火驚。矓矓煙樹色，十里始天明。
[頁]卷,冊....[4890]439,13
第879筆
　　　　箬峴東池　白居易
箬峴亭東有小池，早荷新荇綠參差。中宵把火行人發，驚起雙棲白鷺鷥。
[頁]卷,冊....[4890]439,13
第880筆
　　　　建昌江　白居易
建昌江水縣門前，立馬教人喚渡船。忽似往年歸蔡渡，草風沙雨渭河邊。
[頁]卷,冊....[4890]439,13
第881筆
　　　　哭徒弟　白居易
傷心一尉便終身，叔母年高新婦貧。一片綠衫消不得，腰金拖紫是何人。
[頁]卷,冊....[4890]439,13
第882筆
　　　　香爐峰下新卜山居草堂初成偶題東壁　白居易
五架三間新草堂，石階桂柱竹編牆。南檐納日冬天暖，北戶迎風夏月涼。
灑砌飛泉纔有點，拂窗斜竹不成行。來春更葺東廂屋，紙閣蘆簾著孟光。
[頁]卷,冊....[4890]439,13
第883筆
　　　　重題　白居易
喜入山林初息影，厭趨朝市久勞生。早年薄有煙霞志，歲晚深諳世俗情。
已許虎溪雲裏臥，不爭龍尾道前行。從茲耳界應清淨，免見啾啾毀譽聲。

長松樹下小溪頭，班鹿胎巾白布裘。藥圃茶園為產業，野麋林鶴是交遊。
雲生澗戶衣裳潤，嵐隱山廚火[4890]燭幽。最愛一泉新引得，清冷屈曲繞階流。

日高睡足猶慵起，小閣重衾（一作裘）不怕寒。遺愛寺鐘（一作泉）欹枕聽，香爐峰雪撥簾看。
匡廬便是逃名地，司馬仍為送老官。心泰身寧是歸處，故鄉何（一作可）獨在長安。

宦途自此心長別，世事從今口不言。豈止形骸同土木，兼將壽夭任乾坤。
胸中壯氣猶須遣，身外浮榮（一作雲）何足論。還有一條遺恨事，高家門館未酬恩。

[頁]卷,冊....[4891]439,13
第884筆
　　　　山中問月　白居易
為問長安月，誰教不相（思必切，一作暫。）離。昔隨飛蓋處，今照入山時。
借助秋懷曠，留連夜臥遲。如歸舊鄉國，似對好親知。
松下行為伴，谿頭坐有期。千巖將萬壑，無處不相隨。
[頁]卷,冊....[4891]439,13
第885筆
　　　　正月十五日夜東林寺學禪偶懷藍田楊主簿因呈智禪師　白居易
新年三五東林夕，星漢迢迢（一作遙）鐘梵遲。花縣當君行樂夜，松房是我坐禪時。
忽看月滿還相憶，始歎春來自不知。不覺定中微念起，明朝更問雁門師。
[頁]卷,冊....[4891]439,13
第886筆
　　　　臨水坐　白居易
昔為東掖垣中客，今作西方社內人。手把楊枝臨水坐，閒思往事似前身。
[頁]卷,冊....[4891]439,13
第887筆
　　　　山居　白居易
山齋方獨往，塵事莫相仍。藍輿辭鞍馬，緇徒換友朋。
朝餐唯藥菜，夜伴只紗燈。除卻青衫在，其餘便是僧。
[頁]卷,冊....[4891]439,13
第888筆
　　　　遺愛寺　白居易
弄日（一作石）臨谿坐，尋花繞寺行。時時聞鳥語，處處是泉聲。
[頁]卷,冊....[4892]439,13
第889筆
　　　　山中與元九書因題書後　白居易
憶昔封書與君夜，金鑾殿後欲明天。今夜封書在何處，廬山庵裏晚（一作曉）燈前。
籠鳥檻猿俱未死，人間相見是何年。
[頁]卷,冊....[4892]439,13
第890筆
　　　　黃石巖下作　白居易
久別鵷鸞侶，深隨鳥獸群。教他遠親故，何處覓知聞。
昔日青雲意，今移向白雲。
[頁]卷,冊....[4892]439,13
第891筆
　　　　戲贈李十三判官　白居易
垂鞭相送醉醺醺，遙見廬山指似君。想君初覺從軍樂，未愛香爐峰上雲。
[頁]卷,冊....[4892]439,13
第892筆
　　　　醉中戲贈鄭使君（時使君先歸，留妓樂重飲。）　白居易
密座移紅毯，酡顏照淥杯。雙娥留且住，五馬任先迴。
醉耳歌催眠，愁眉笑引開。平生少年興，臨老暫重來。
[頁]卷,冊....[4892]439,13
第893筆
　　　　江亭夕望　白居易
憑高望遠思悠哉，晚上江亭夜未迴。日欲沒時紅浪沸，月初生處白煙開。
辭枝雪蕊將春去，滿鑷霜毛送老來。爭敢三年作歸計，心知不及賈生才。
[頁]卷,冊....[4892]439,13
第894筆
　　　　酬元員外三月三十日慈恩寺相憶見寄[4892]　白居易
悵望慈恩三月盡，紫桐花落鳥關關。誠知曲水春相憶，其奈長沙老未還。
赤嶺猿聲催白首，黃茅瘴色換朱顏。誰言南國無霜雪，盡在愁人鬢髮間。
[頁]卷,冊....[4893]439,13
第895筆
　　　　偶然二首　白居易
楚懷邪亂靈均直，放棄合宜何惻惻。漢文明聖賈生賢，謫向長沙堪歎息。
人事多端何足怪，天文至信猶差忒。月離于畢合滂沱，有時不雨何能測。

火發城頭魚水裏，救火竭池魚失水。乘龍藏在牛〔領〕（嶺）中，雷擊龍來牛枉死。
人道蓍神龜骨靈（一作聖），試卜魚牛那至此。六十四卦七十鑽，畢竟不能知所以。

[頁]卷,冊....[4893]439,13
第896筆
　　　　中秋月（一作秋月）　白居易
萬里清光不可思，添愁益（一作足）恨繞天涯。誰人隴外久征戍，何處庭前新別離。
失寵故姬歸院夜，沒蕃老將上樓時。照他幾許人腸斷，玉兔銀蟾遠不知。
[頁]卷,冊....[4893]439,13
第897筆
　　　　謝李六郎中寄新蜀茶　白居易
故情周匝向交親，新茗分張及病身。紅紙一封書後信，綠芽十片火前春。
湯添勺水煎魚眼，末下刀圭攪麴塵。不寄他人先寄我，應緣我是別茶人。
[頁]卷,冊....[4893]439,13
第898筆
　　　　攜諸山客同上香爐峰遇雨而還霑濡狼籍互相笑謔題此解嘲　白居易
蕭灑登山去，龍鍾遇雨迴。磴危攀薜荔，石滑踐莓苔。
襪汙君相謔，鞋穿我自咍。莫欺泥土腳，曾蹋玉階來。
[頁]卷,冊....[4893]439,13
第899筆
　　　　彭蠡湖晚歸　白居易
彭蠡湖天晚，桃花水氣春。鳥飛千白點，日沒半紅輪。
何必為遷客，無勞是病身。何來臨此望，少有不愁人。
[頁]卷,冊....[4894]439,13
第900筆
　　　　酬贈李鍊師見招　白居易
幾年司諫直承明，今日求真禮上清。曾犯龍鱗容不死，欲騎鶴背覓長生。
劉綱有婦仙同得，伯道無兒累更輕。若許移家相近住，便驅雞犬上層城。
[頁]卷,冊....[4894]439,13
第901筆
　　　　西河雨夜送客　白居易
雲黑雨翛翛，江昏水闇流。有風催解纜，無月伴登樓。
酒罷無多興，帆開不少留。唯看一點火，遙認是行舟。
[頁]卷,冊....[4894]439,13
第902筆
　　　　登西樓憶行簡　白居易
每因樓上西南望，始覺人間道路長。礙日暮山青蔟蔟，漫天秋水白茫茫。
風波不見三年面，書信難傳萬里腸。早晚東歸來下峽，穩乘船舫過瞿唐。
[頁]卷,冊....[4894]439,13
第903筆
　　　　羅子　白居易
有女名羅子，生來纔兩春。我今年已長，日夜二毛新。
顧念嬌啼面，思量老病身。直應頭似雪，始得見成人。
[頁]卷,冊....[4894]439,13
第904筆
　　　　讀僧靈徹詩[4894]　白居易
東林寺裏西廊下，石片鐫題數（一作四）首詩。言句怪來還校別，看名知是老湯師。
[頁]卷,冊....[4895]439,13
第905筆
　　　　聽李士良琵琶（人各賦二十八字）　白居易
聲似胡兒彈舌語，愁如塞月恨邊雲。閒人暫聽猶眉斂，可使和蕃公主聞。
[頁]卷,冊....[4895]439,13
第906筆
　　　　昭君怨　白居易
明妃風貌最娉婷，合在椒房應四星。只得當（一作長）年備宮掖，何曾專夜鳳幃屏。
見疏從道迷圖畫，知屈那教配虜庭。自是君恩薄如紙（一作命卑如紙薄），不須一向恨丹青。
[頁]卷,冊....[4895]439,13
第907筆
　　　　閒吟　白居易
自從苦學空門法，銷盡平生種種心。唯有詩魔降未得，每逢風月一閒吟。
[頁]卷,冊....[4895]439,13
第908筆
　　　　戲問山石榴　白居易
小樹山榴近砌栽，半含紅萼帶花來。爭知司馬夫人妒，移到庭前便不開。
[頁]卷,冊....[4895]439,13
第909筆
　　　　編集拙詩成一十五卷因題卷末戲贈元九李二十　白居易
一編長恨有風情，十首秦吟近正聲。每被老元偷格律，（元九向江陵日，嘗以拙詩一軸贈行，自後格變。）苦教短李伏歌行。（李二十常自負歌行，近見予樂府五十首，默然心伏。）
世間富貴應無分，身後文章合有名。莫怪氣粗言語大，新排十五卷詩成。
[頁]卷,冊....[4895]439,13
第910筆
　　　　湖上閒望　白居易
藤花浪拂（一作沸）紫茸條，菰葉風翻（一作飄）綠剪刀。閒弄水芳生楚思，時時合眼詠離騷。
[頁]卷,冊....[4895]439,13
第911筆
　　　　江南謫居十韻　白居易
自哂沈冥客，曾為獻納臣。壯心徒許國，薄命不如人。
纔展凌雲翅，俄成失水鱗。葵枯猶向日，蓬斷即（一作欲）辭春。
澤畔長愁地，天邊欲老身。蕭條殘活計，冷落舊交親。
草合門無徑，煙消甑有塵。憂方知酒聖，貧始覺錢神。
虎尾難容足，羊腸易覆輪。行藏與通塞，一切任陶鈞。
[頁]卷,冊....[4896]440,13
第912筆
　　　　江樓夜吟元九律詩成三十韻　白居易
昨夜江樓上，吟君數十篇。詞飄朱檻底，韻墮淥江前。
清楚音諧律，精微思入玄。收將白雪麗，奪盡碧雲妍。
寸截金為句，雙雕玉作聯。八風淒間發，五彩爛相宣。
冰扣聲聲冷，珠排字字圓。文頭交比繡，筋骨軟於綿。
澒涌同波浪，錚鏦過管弦。醴泉流出地，鈞樂下從天。
神鬼聞如泣，魚龍聽似禪。星迴疑聚集（一作散），月落為留連。
雁感無鳴者，猿愁亦消然。交流遷客淚，停住賈人船。
闇被歌姬乞，潛聞思婦傳。斜行題粉壁，短卷寫紅箋。
肉味經時忘，頭風當日痊。老張知定伏，短李愛應顛。（張十八籍、李二十紳皆攻律詩，故云。）
道屈才方振，身閒葉始專。天教聲烜赫，理合命迍邅。
顧我文章劣，知他氣力全。工夫雖共到，巧拙尚相懸。
各有詩千首，俱拋海一邊。白頭吟處變，青眼望中穿。
酬答朝妨食，披尋夜廢眠。老償文債負，宿結字因緣。[4896]
每歎陳夫子，（陳子昂著感遇詩，稱於世。）常嗟李謫仙。（賀知章謂李白為謫仙人。）名高折人爵，思苦減天年。（李竟無官，陳亦早夭。）
不得當時遇，空令後代憐。相悲今若此，湓浦與通川。
[頁]卷,冊....[4897]440,13
第913筆
　　　　　潯陽歲晚寄元八郎中庾三十二員外　白居易
閱水年將暮，燒金道未成。丹砂不肯死，白髮自（一作事）須生。
病肺慚杯滿，衰顏忌鏡明。春深舊鄉夢，歲晚故交情。
一別浮雲散，雙瞻列宿榮。螭頭階下立，龍尾道前行。
封事頻聞奏，除書數見名。虛懷事僚友，平步取公卿。
漏盡雞人報，朝迴幼女（一作女使）迎。可憐白司馬，老大在湓城。
[頁]卷,冊....[4897]440,13
第914筆
　　　　元九以綠絲布白輕褣（一作容）見寄製成衣服以詩報知　白居易
綠絲文布素輕褣（一作容），珍重京華手自封。貧友遠勞君寄附，病妻親為我裁縫。
袴花白似秋雲薄，衫色青於春草濃。欲著卻休知不稱，折腰無復舊形容。
[頁]卷,冊....[4897]440,13
第915筆
　　　　清明日送韋侍御（一作郎）貶虔州　白居易
寂寞清明日，蕭條司馬家。留餳和冷粥，出火煮新茶。
欲別能無酒，相留亦有花。南遷更何處，此地已天涯。
[頁]卷,冊....[4897]440,13
第916筆
　　　　九江春望　白居易
淼茫積水非吾土，飄泊浮萍自我身。身外信緣為活計，眼前隨事覓交親。
鑪煙豈異終南色，湓草寧殊渭北春。此地何妨便終老，譬（一作匹）如元是九江人。（香鑪峰上多煙，湓水岸邊足草，因而記之。）
[頁]卷,冊....[4897]440,13
第917筆
　　　　晚題東林寺雙池[4897]　白居易
向晚雙池好，初晴百物新。褭枝翻翠羽，濺水躍紅鱗。
萍汎同遊子，蓮開當麗人。臨流一惆悵，還憶曲江春。
[頁]卷,冊....[4898]440,13
第918筆
　　　　贈內子　白居易
白髮長興歎，青娥亦伴愁。寒衣補燈下，小女戲床頭。
闇澹屏幃故，淒涼枕席秋。貧中有等級，猶勝嫁黔婁。
[頁]卷,冊....[4898]440,13
第919筆
　　　　送客春遊嶺南二十韻（因敘嶺南方物以諭之，并擬微之送崔二十二之作）　白居易
已訝遊何遠，仍嗟別太頻。離容君蹙促，贈語我殷勤。
迢遞天南面，蒼茫海北漘。訶陵國分界，交趾郡為鄰。
蓊鬱三光晦，溫暾四氣勻。陰晴變寒暑，昏曉錯星辰。
瘴地難為老，蠻陬不易馴。土民稀白首，洞主盡黃巾。
戰艦猶驚浪，戎車未息塵。（時黃家賊方動。）紅旗圍卉服，紫綬裹文身。
麵苦桄榔裛（一作製），漿酸橄欖新。牙檣迎海舶，銅鼓賽江神。
不凍貪泉暖，無霜毒草春。雲煙蟒蛇氣，刀劍鱷魚鱗。
路足羈棲客，官多謫逐臣。天黃生颶母，（颶母如斷虹，欲大風即見。）雨黑長楓人。（楓人因夜雷雨輒闇長數丈。）
迴使先傳語，征軒早返輪。須防杯裏蠱，（南方蠱毒多置酒中。）莫愛橐中珍。
北與南殊俗，身將貨孰親。嘗聞君子誡，憂道不憂貧。
[頁]卷,冊....[4898]440,13
第920筆
　　　　自題　白居易
功名宿昔人多許，寵辱斯須自不如。一旦失恩先左降，三年隨例未量移。
馬頭覓角生何日，石火敲光住幾時。前事是身俱若此，空門不去欲何之。
[頁]卷,冊....[4898]440,13
第921筆
　　　　自悲[4898]　白居易
火宅煎熬地，霜松摧折身。因知群動內，易死不過人。
[頁]卷,冊....[4899]440,13
第922筆
　　　　尋郭道士不遇　白居易
郡中乞假來相訪，洞裏朝元去不逢。看院祗留雙白鶴，入門唯見一青松。
藥爐有火丹應伏，雲碓無人水自舂。（廬山中雲母多，故以水碓擣鍊，俗呼為雲碓。）欲問參同契中事，更期何日得從容。（一作未知何日得相從。）
[頁]卷,冊....[4899]440,13
第923筆
　　　　潯陽春三題（元和十二年作）　春生　白居易
春生何處闇周遊，海角天涯遍始休。先遣和風報消息，續教啼鳥說來由。
展張草色長河畔，點綴花房小樹頭。若到故園應覓我，為傳淪落在江州。
[頁]卷,冊....[4899]440,13
第924筆
　　　　潯陽春三題　春來　白居易
春來觸地故鄉情，忽見風光憶兩京。金谷蹋花香騎入，曲江碾草鈿車行。
誰家綠酒歡連夜，何處紅樓睡失明。獨有不眠不醉客，經春冷坐古湓城。
[頁]卷,冊....[4899]440,13
第925筆
　　　　潯陽春三題　春去　白居易
一從澤畔為遷客，兩度江頭送暮春。白髮更添今日鬢，青衫不改去年身。
百川未有迴流水，一老終無卻少人。四十六時三月盡，送春爭得不殷勤。
[頁]卷,冊....[4899]440,13
第926筆
　　　　夢微之（十二年八月二十日夜）　白居易
晨起臨風一惆悵，通川湓水斷相聞。不知憶我因何事，昨夜三迴（一作更）夢見君。
[頁]卷,冊....[4899]440,13
第927筆
　　　　贈韋鍊師　白居易
潯陽遷客為居士，身似浮雲心似灰。上界女仙無嗜欲，何因相顧兩裴回。
共疑過去人間世，曾作誰家夫婦來。
[頁]卷,冊....[4900]440,13
第928筆
　　　　問劉十九　白居易
綠螘新醅酒，紅泥小火壚。晚來天欲雪，能飲一杯無。
[頁]卷,冊....[4900]440,13
第929筆
　　　　得行簡書聞欲下峽先以詩寄　白居易
朝來又得東川信，欲取春初發梓州。書報九江聞暫喜，路經三峽想還愁。
瀟湘瘴霧加餐飯，灩澦驚波穩泊舟。欲寄兩行迎爾淚，長江不肯向西流。
[頁]卷,冊....[4900]440,13
第930筆
　　　　南湖早春　白居易
風迴雲斷雨初晴，返照湖邊暖復明。亂點碎紅山杏發，平鋪新綠水蘋生。
翅低白雁飛仍重，舌澀黃鸝語未成。不道江南春不好，年年衰病減心情。
[頁]卷,冊....[4900]440,13
第931筆
　　　　元十八從事南海欲出廬山臨別舊居有戀泉聲之什因以投和兼伸別情　白居易
賢侯闢士禮從容，莫戀泉聲問所從。雨露初乘黃紙詔，煙霞欲別紫霄峰。
傷弓未息新驚鳥，得水難留久臥龍。我正退藏君變化，一杯可易得相逢。
[頁]卷,冊....[4900]440,13
第932筆
　　　　題韋家泉池　白居易
泉落青山出白雲，縈村繞郭幾家分。自從引作池中水，深淺方圓一任君。
[頁]卷,冊....[4900]440,13
第933筆
　　　　醉中對紅葉　白居易
臨風杪秋樹，對酒長年人。醉貌如霜葉，雖紅不是春。
[頁]卷,冊....[4901]440,13
第934筆
　　　　遣懷　白居易
羲和走馭趁年光，不許人間日月長。遂使四時都似電，爭教兩鬢不成霜。
榮銷枯去無非命，壯盡衰來亦是常。已共身心要約定，窮通生死不驚忙。
[頁]卷,冊....[4901]440,13
第935筆
　　　　點額魚　白居易
龍門點額意何如，紅尾青鬐卻返初。見說在天行雨苦，為龍未必勝為魚。
[頁]卷,冊....[4901]440,13
第936筆
　　　　聞龜兒詠詩　白居易
憐渠已解詠詩章，搖膝支頤學二郎。莫學二郎吟太苦，纔年四十鬢如霜。
[頁]卷,冊....[4901]440,13
第937筆
　　　　對酒　白居易
未濟卦中休卜命，參同契裏莫勞心。無如飲此銷愁物，一餉愁消直萬金。
[頁]卷,冊....[4901]440,13
第938筆
　　　　東牆夜合樹去秋為風雨所摧今年花時悵然有感　白居易
碧荑紅縷今何在，風雨飄將去不回。惆悵去年牆下地，今春唯有薺花開。
[頁]卷,冊....[4901]440,13
第939筆
　　　　病起　白居易
病不出門無限時，今朝強出與誰期。經年不上江樓醉，勞動春風颺酒旗。
[頁]卷,冊....[4901]440,13
第940筆
　　　　夢亡友劉太白同遊彰（ 一作章） 敬寺[4901]　白居易
三千里外臥江州，十五年前哭老劉。昨夜夢中彰敬寺，死生魂魄暫同遊。
[頁]卷,冊....[4902]440,13
第941筆
　　　　與果上人歿時題此訣別兼簡二林僧社　白居易
本（一作願）結菩提香火社，為嫌煩惱電泡身。不須惆悵從師去，先請西方作主人。
[頁]卷,冊....[4902]440,13
第942筆
　　　　贈寫真者　白居易
子騁丹青日，予當醜老時。無勞役神思，更畫病容儀。
迢遞麒膦閣，圖功未有期。區區尺素上，焉用寫真為。
[頁]卷,冊....[4902]440,13
第943筆
　　　　劉十九同宿（時淮寇初破）　白居易
紅旗破賊非吾事，黃紙除書無（一作非）我名。唯共嵩陽劉處士，圍棋賭酒到天明。
[頁]卷,冊....[4902]440,13
第944筆
　　　　十二年冬江西溫暖喜元八寄金石稜（一作凌）到因題此詩　白居易
今冬臘候不嚴凝，暖霧溫風氣上騰。山腳崦中纔有雪，江流慢處亦無冰。
欲將何藥防春瘴，只有元家金石稜（一作凌）。
[頁]卷,冊....[4902]440,13
第945筆
　　　　閒意　白居易
不爭榮耀任沈淪，日與時疏共道親。北省朋僚音信斷，東林長老往還頻。
病停夜食閒如社，慵擁朝裘暖似春。漸老漸諳閒氣味，終身不擬作忙人。
[頁]卷,冊....[4902]440,13
第946筆
　　　　送友人上峽赴東川辟命　白居易
見說瞿塘峽，斜銜（一作橫）灩澦根。難於尋鳥路（一作道），險過上龍門。
羊角風頭急，桃花水色渾。山迴若鼇轉，[4902]舟入似鯨吞。
岸（一作巖）合愁天斷，波跳恐地翻。憐君經此去，為感主人恩。
[頁]卷,冊....[4903]440,13
第947筆
　　　　夜送孟司功　白居易
潯陽白司馬，夜送孟功曹。江闇管弦急，樓明燈火高。
湖波翻似箭，霜草殺如刀。且莫開征櫂，陰風正怒號。
[頁]卷,冊....[4902]440,13
第948筆
　　　　衰病　白居易
老辭遊冶尋花伴，病別荒狂舊酒徒。更恐五年三歲後，些些譚笑亦應無。
[頁]卷,冊....[4903]440,13
第949筆
　　　　題詩屏風絕句（并序）　白居易
　　十二年冬，微之猶滯通州，予亦未離湓上，相去萬里，不見三年。鬱
　　鬱相念，多以吟詠自解。前後辱微之寄示之什，殆數百篇。雖藏於篋
　　中，永以為好，不若置之座右，如見所思。繇是掇律句中短小麗絕者
　　，凡一百首，題錄合為一屏風。舉目會心參，若其人在於前矣。前輩
　　作事，多出偶然，則安知此屏不為好事者所傳。異日作九江一故事爾
　　，因題絕句，聊以獎之。
相憶采君詩作障，自書自勘不辭勞。障成定被人爭寫，從此南中紙價高。
[頁]卷,冊....[4903]440,13
第950筆
　　　　答微之（微之於閬州西寺手題予詩，予又以微之百篇題此屏上，各以絕句相報答之。）　白居易
君寫我詩盈寺壁，我題君句滿屏風。與君相遇知何處，兩葉浮萍大海中。
[頁]卷,冊....[4903]440,13
第951筆
　　　　偶宴有懷　白居易
遇興尋文客，因歡命酒徒。春遊憶親故，夜會似京都。
詩思閒仍在，鄉愁醉暫無。狂來欲起舞，慚見白髭[4903]鬚。
[頁]卷,冊....[4904]440,13
第952筆
　　　　山中酬江州崔使君見寄　白居易
眷眄情無恨，優容禮有餘。三年為郡吏，一半許山居。
酒熟心相待，詩來手自書。庾樓春好醉，明月（一作日）且回車。
[頁]卷,冊....[4904]440,13
第953筆
　　　　山枇杷　白居易
深山老去惜年華，況對東谿野枇杷。火樹風來翻絳燄，瓊枝日出曬紅紗。
回看桃李都無色，映得芙蓉不是花。爭奈結根深石底，無因移得到人家。
[頁]卷,冊....[4904]440,13
第954筆
　　　　聞李尚書拜相因以長句寄賀微之　白居易
憐君不久在通川，知已新提造化權。夔契定求才濟世，張雷應辨氣衝天。
那知淪落天涯日，正是陶鈞海內年。肯向泥中拋折劍，不收重鑄作龍泉。
[頁]卷,冊....[4904]440,13
第955筆
　　　　歲暮　白居易
窮陰急景坐相催，壯齒韶顏去不回。舊病重因年老發，新愁多是夜長來。
膏明自爇緣多事，雁默先烹為不才。禍福細尋無會處，不如且進手中杯。
[頁]卷,冊....[4904]440,13
第956筆
　　　　雨中赴劉十九二林之期及到寺劉已先去因以四韻寄之　白居易
雲中臺殿泥中路，既阻同遊懶卻還。將謂獨愁猶對雨，不知多興已尋山。
纔應行到千峰裏，只校來遲半日間。最惜杜鵑花爛熳，春風吹盡不同攀。
[頁]卷,冊....[4904]440,13
第957筆
　　　　薔薇正開春酒初熟因招劉十九張大夫崔二十四同飲　白居易
甕頭竹葉經春熟，階底薔薇入夏開。似火淺深紅壓架，如餳氣味綠黏臺。
試將詩句相招去，倘有風情或可來。明日早花應更好，心期同醉卯時杯。
[頁]卷,冊....[4905]440,13
第958筆
　　　　李白墓　白居易
采石江邊李白墳，遶田無限草連雲。可憐荒壟窮泉骨，曾有驚天動地文。
但是詩人多薄命，就中淪落不過君。
[頁]卷,冊....[4905]440,13
第959筆
　　　　對酒　白居易
漫把參同契，難燒伏火砂。有時成白首，無處問黃芽。
幻世如泡影，浮生抵眼花。唯將綠醅酒，且替紫河車。
[頁]卷,冊....[4905]440,13
第960筆
　　　　戲答諸少年　白居易
顧我長年頭似雪，饒君壯歲氣如雲。朱顏今日雖欺我，白髮他時不放君。
[頁]卷,冊....[4905]440,13
第961筆
　　　　風雨晚（一作夜）泊　白居易
苦竹林邊蘆葦叢，停舟一望思無窮。青苔撲地連春（一作香）雨，白浪掀天盡日風。
忽忽百年行欲半，茫茫萬事坐成空。此生飄蕩何時定，一縷鴻毛天地中。
[頁]卷,冊....[4905]440,13
第962筆
　　　　題崔使君新樓　白居易
憂人何處可銷憂，碧甕紅欄湓水頭。從此潯陽風月夜，崔公樓替庾公樓。
[頁]卷,冊....[4905]440,13
第963筆
　　　　山中戲問韋侍御（一作郎）　白居易
我抱棲雲志，君懷濟世才。常吟反招隱，那得入山來。
[頁]卷,冊....[4906]440,13
第964筆
　　　　贈曇禪師（夢中作）　白居易
五年不入慈恩寺，今日尋師始一來。欲知火宅焚燒苦，方寸如今化作灰。
[頁]卷,冊....[4906]440,13
第965筆
　　　　寄微之　白居易
帝城行樂日紛紛，天畔窮愁我與君。秦女笑歌春不見，巴猿啼哭夜常聞。
何處琵琶弦似語，誰家〔咼〕（）墮髻如雲。人生多少歡娛事，那獨千分無一分。
[頁]卷,冊....[4906]440,13
第966筆
　　　　醉吟二首　白居易
空王百法學未得，奼女丹砂燒即飛。事事無成身老也（一作也老），醉鄉不去欲何歸。

兩鬢千莖新似雪，十分一醆欲如泥。酒狂又引詩魔發，日午悲吟到日西。

[頁]卷,冊....[4906]440,13
第967筆
　　　　曉寢　白居易
轉枕重安寢，回頭一欠伸。紙窗明覺曉，布被暖知春。
莫強疏慵性，須安老大身。雞鳴一覺（一作猶獨）睡，不博早朝人。
[頁]卷,冊....[4906]440,13
第968筆
　　　　答元八郎中楊十二博士　白居易
身覺（一作學）浮雲無所著，心同止水有何情。但知瀟灑疏朝市，不要崎嶇隱姓名。
盡日觀魚臨澗坐，有時隨鹿上山行。誰能拋得人間事，來共騰騰過此生。
[頁]卷,冊....[4906]440,13
第969筆
　　　　湖亭與行簡宿　白居易
潯陽少有風情客，招宿湖亭盡卻回。水檻虛涼風月好，夜深誰（一作惟）共阿憐來。
[頁]卷,冊....[4907]440,13
第970筆
　　　　八月十五日夜湓亭望月　白居易
昔年八月十五夜，曲江池畔杏園（一作林）邊。今年八月十五夜，湓浦沙頭水館前。
西北望鄉何處是，東南見月幾迴圓。臨風一歎無人會，今夜清光似往年。
[頁]卷,冊....[4907]440,13
第971筆
　　　　贈江客　白居易
江柳影寒新雨地，塞鴻聲急欲霜天。愁君獨向（一作自）沙頭宿，水（一作岸）遶蘆花月滿船。
[頁]卷,冊....[4907]440,13
第972筆
　　　　殘暑招客　白居易
雲截山腰斷，風驅雨腳迴。早陰江上散，殘熱日中來。
卻取生衣著，重拈竹（一作小）簟開。誰能淘晚熱，閒飲兩三杯。
[頁]卷,冊....[4907]440,13
第973筆
　　　　潯陽秋懷贈許明府　白居易
霜紅二林葉，風白九江波。暝色投煙鳥，秋聲帶雨荷。
馬閒無處出，門冷少人過。鹵莽還鄉夢，依稀望闕歌。
共思除醉外，無計奈愁何。試問陶家酒，新篘得幾多。
[頁]卷,冊....[4907]440,13
第974筆
　　　　九日醉吟　白居易
有恨頭還白，無情菊自黃。一為州司馬，三見歲重陽。
劍匣塵埃滿，籠禽日月長。身從漁父笑，門任雀羅張。
問疾因留客，聽吟偶置觴。歎時論倚伏，懷舊數存亡。
奈老應無計，治（一作醫）愁或有方。無過學王績（一[4907]作勣），唯以醉為鄉。
[頁]卷,冊....[4908]440,13
第975筆
　　　　問韋山人山甫　白居易
身名身事兩蹉跎，試就先生問若何。從此神仙學得否，白鬚雖有未為多。
[頁]卷,冊....[4908]440,13
第976筆
　　　　送蕭鍊師步虛詞十首卷後以二絕繼之　白居易
欲上瀛州臨別時，贈君十首步虛詞。天仙若愛應相問，可（一作向）道江州司馬詩。

花紙瑤緘松墨字，把將天上共誰開。試呈王母如堪唱，發遣雙成更取來。

[頁]卷,冊....[4908]440,13
第977筆
　　　　贈李兵馬使　白居易
身得貳師餘氣概，家藏都尉舊詩章。江南別有樓船將，燕頷虯鬚不姓楊。
[頁]卷,冊....[4908]440,13
第978筆
　　　　題遺愛寺前溪松　白居易
偃亞長松樹，侵臨小石溪。靜將流水對，高共遠峰齊。
翠蓋煙籠密，花幢雪壓低。與僧清影坐，借鶴穩枝棲。
筆寫形難似，琴偷韻易迷。暑天風槭槭（一作瑟瑟），晴（一作靜）夜露（一作雨）淒淒。
獨契（一作憩）依為舍，閒行遶作蹊。棟梁君莫採，留著伴幽棲。
[頁]卷,冊....[4908]440,13
第979筆
　　　　廬山草堂夜雨獨宿寄牛二李七庾三十二員外　白居易
丹霄攜手三君子，白髮垂頭一病翁。蘭省花時錦帳下，廬山雨夜草庵中。
終身膠漆心應在，半路雲泥跡不同。唯有無生三昧觀，榮枯一照兩成空。
[頁]卷,冊....[4908]440,13
第980筆
　　　　聞楊十二新拜省郎遙以詩賀[4908]　白居易
文昌新入有光輝，紫界宮牆白粉闈。曉日雞人傳漏箭，春風侍女護朝衣。
雪飄歌句（一作曲）高難和，鶴拂煙霄老慣飛。官職聲名俱入手，近來詩客似君稀。（頃曾有贈楊詩，落句云：不用更教詩過好，折君官職是聲名。今故云俱入手。）
[頁]卷,冊....[4909]440,13
第981筆
　　　　三月三日憶微之　白居易
良時光景長虛擲，壯歲風情已闇銷。忽憶同為校書日，每年同醉是今朝。
[頁]卷,冊....[4909]440,13
第982筆
　　　　贈韋八　白居易
辭君歲（一作雖）久見君初，白髮驚嗟兩有餘。容鬢別來今至此，心情料取合何如。
曾同曲水花亭醉，亦共華陽竹院居。豈料天南相見夜，哀猿瘴霧宿匡廬。
[頁]卷,冊....[4909]440,13
第983筆
　　　　春江閒步贈張山人　白居易
江景又妍和，牽愁發浩歌。晴沙金屑色，春水麴塵波。
紅簇交枝杏，青含卷葉荷。藉莎憐軟暖，憩樹愛婆娑。
書信朝賢斷，知音野老多。相逢不閒語，爭奈日長何。
[頁]卷,冊....[4909]440,13
第984筆
　　　　春聽琵琶兼簡長孫司戶　白居易
四弦不似琵琶聲，亂寫真珠細撼鈴。指底商風悲颯颯，舌頭胡語苦醒醒。
如言都尉思京國，似訴明妃厭虜庭。遷客共君想勸諫，春腸易斷不須聽。
[頁]卷,冊....[4909]440,13
第985筆
　　　　吳宮辭　白居易
一入吳王殿，無人睹翠娥。棲高時見舞，宮靜夜聞歌。
半露胸如雪，斜迴臉似波。妍媸各有分，誰敢妒恩多。
[頁]卷,冊....[4909]440,13
第986筆
　　　　送韋侍御量移金州司馬（時予官獨未出）　白居易
春歡雨露同霑澤，冬歎風霜獨滿衣。留滯多時如我少，遷移好處似君稀。
臥龍雲到須先起，蟄燕雷驚尚未飛。莫恨東西溝水別，滄溟長短擬同歸。
[頁]卷,冊....[4910]440,13
第987筆
　　　　自到潯陽生三女子因詮真理用遣妄懷　白居易
宦途本自安身拙，世累由來向老多。遠謫四年徒已矣，晚生三女擬如何。
預愁嫁娶真成患，細念因緣盡是魔。賴學空王治苦法，須拋煩惱入頭陀。
[頁]卷,冊....[4910]440,13
第988筆
　　　　江西裴常侍以優禮見待又蒙贈詩輒敘鄙誠用伸感謝　白居易
一從簪笏事金貂，每借溫顏放折腰。長覺身輕離泥滓，忽驚手重捧瓊瑤。
馬因迴顧雖增價，桐遇知音已半焦。他日秉鈞如見念，壯心直氣未全銷。
[頁]卷,冊....[4910]440,13
第989筆
　　　　自江州司馬授忠州刺史仰荷聖澤聊書鄙誠　白居易
炎瘴拋身遠，泥塗索腳難。網初鱗撥刺，籠久翅摧殘。
雷電頒時令，陽和變歲寒。遺簪承舊念，剖竹授新官。
鄉覺前程近，心隨外事寬。生還應有分，西笑問長安。
[頁]卷,冊....[4910]440,13
第990筆
　　　　除忠州寄謝崔相公　白居易
提拔出泥知力竭，吹噓生趣見情深。劍鋒缺折難衝斗，桐尾燒焦豈望琴。
感舊兩行年老淚，酬恩一寸歲寒心。忠州好惡何須問，鳥得辭籠不擇林。
[頁]卷,冊....[4910]440,13
第991筆
　　　　初除官蒙裴常侍贈鶻銜瑞草緋袍魚袋因謝惠貺兼抒離情[4910]　白居易
新授銅符未著緋，因君裝束始光輝。惠深范叔綈袍贈，榮過蘇秦佩印歸。
魚綴白金隨步躍，鶻銜紅綬遶身飛。明朝戀別朱門淚，不感多垂恐汙衣。
[頁]卷,冊....[4911]440,13
第992筆
　　　　洪州逢熊孺登　白居易
靖安院裏辛夷（一作新荑）下，醉笑狂吟氣最粗。莫問別來多少苦，低頭看取白髭鬚。
[頁]卷,冊....[4911]440,13
第993筆
　　　　初著刺史緋答友人見贈　白居易
故人安慰善為辭，五十專城道未遲。徒使花袍紅似火，其如蓬鬢白成（一作如）絲。
且貪薄俸君應惜，不稱衰容我自知。銀印可憐將底用，只堪歸舍嚇妻兒。
[頁]卷,冊....[4911]440,13
第994筆
　　　　又答賀客　白居易
銀章暫假為專城，賀客來多懶起迎。似挂緋衫衣架上，朽株枯竹有何榮。
[頁]卷,冊....[4911]440,13
第995筆
　　　　別草堂三絕句　白居易
正聽山鳥向陽眠，黃紙除書落枕前。為感君恩須暫起，爐峰不擬住多年。

久眠褐被為居士，忽挂緋袍作使君。身出草堂心不出，廬山未要勒（一作動）移文。

三間茅舍向山開，一帶山泉遶舍迴。山色泉聲莫惆悵，三年官滿卻歸來。

[頁]卷,冊....[4911]440,13
第996筆
　　　　鍾陵餞送　白居易
翠幕紅筵高在雲，歌鐘一曲萬家聞。路人指點滕王閣，看送忠州白使君。
[頁]卷,冊....[4911]440,13
第997筆
　　　　潯陽宴別（此後忠州路上作）[4911]　白居易
鞍馬軍城外，笙歌祖帳前。乘潮發湓口，帶雪別廬山。
暮景牽行色，春寒散醉顏。共嗟炎瘴地，盡室得生還。
[頁]卷,冊....[4912]440,13
第998筆
　　　　戲贈戶部李巡官　白居易
好去（一作語）民曹李判官，少貪公事且謀歡。男兒未死爭能料，莫作忠州刺史看。
[頁]卷,冊....[4912]440,13
第999筆
　　　　行次夏口先寄李大夫　白居易
連山斷處大江流，紅旆逶迤鎮上游。幕下翱翔秦御史，軍前奔走漢諸侯。
曾陪劍履升鸞殿，欲謁旌幢入鶴樓。假著緋袍君莫笑，恩深始得向忠州。
[頁]卷,冊....[4912]440,13
第1000筆
　　　　重贈李大夫　白居易
早接清班登玉陛，同承別詔直金鑾。鳳巢閣上容身穩，鶴鎖籠中展翅難。
流落多年應是命，量移遠郡未成官。慚君獨不欺憔悴，猶作銀臺舊眼看。
[頁]卷,冊....[4912]440,13
第1001筆
　　　　對鏡吟　白居易
閒看明鏡坐清晨，多病姿容半老身。誰論情性乖時事，自想形骸非貴人。
三殿失恩宜放棄，九宮推命合漂淪。如今所得須甘分，腰佩銀龜朱兩輪。
[頁]卷,冊....[4912]440,13
第1002筆
　　　　江州赴忠州至江陵已來舟中示舍弟五十韻　白居易
昔作咸秦客，常思江海行。今來仍盡室，此去又專城。
典午猶為幸，分憂固是榮。□州乘送，艛艓驛船迎。
共載皆妻子，同遊即弟兄。寧辭浪跡遠，且貴賞心并。
雲展帆高挂，飆馳櫂迅征。泝流從漢浦，循路轉[4912]荊衡。
山逐時移色，江隨地改名。風光近東早，水木向南清。
夏口煙孤起，湘川雨半晴。日煎紅浪沸，月射白砂明。
北渚寒留雁，南枝暖待鶯。駢朱桃露萼，點翠柳含萌。
亥市魚鹽聚，神林鼓笛鳴。壺漿椒葉氣，歌曲竹枝聲。
繫纜憐沙靜，垂綸愛岸平。水紅粒稻，野茹紫花菁。
甌汎茶如乳，臺黏酒似餳。膾長抽錦縷，藕脆削瓊英。
容易來千里，斯須進一程。未曾勞氣力，漸覺有心情。
臥穩添春睡，行遲帶酒酲。忽愁牽世網，便欲濯塵纓。
早接文場戰，曾爭翰苑盟。掉頭稱俊造，翹足取公卿。
且味隨時義，徒輸報國誠。眾排恩易失，偏壓勢先傾。
虎尾憂危切，鴻毛性命輕。燭蛾誰救活（一作護），簪繭自纏縈。
斂手辭雙闕，回眸望兩京。長沙拋賈誼，漳浦臥劉楨。
鶗鴃鳴還歇，蟾蜍破又盈。年光同激箭，鄉思極搖旌。
潦倒親知笑，衰羸舊識驚。烏頭因感白，魚尾為勞赬。
劍學將何用，丹燒竟不成。孤舟萍一葉，雙鬢雪千莖。
老見人情盡，閒思物理精。如湯探冷熱，似博鬥輸贏。
險路應須避，迷途莫共爭。此心知止足，何物要經營。
玉向泥中潔，松經雪後貞。無妨隱朝市，不必謝寰瀛。
但在前非悟，期無後患嬰。多知非景福，少語是元亨。
晦即全身藥，明為伐性兵。昏昏隨世俗，蠢蠢學黎甿。
鳥以能言，龜緣入夢烹。知之一何晚，猶足保餘生。
[頁]卷,冊....[4913]440,13
第1003筆
　　　　題岳陽樓　白居易
岳陽城下水漫漫，獨上危樓倚曲欄。春岸綠時連夢澤，夕波（一作陽）紅處近長安。
猿攀樹立啼何苦，雁點湖飛渡亦難。此地唯堪畫圖障，華堂張與貴人看。
[頁]卷,冊....[4913]440,13
第1004筆
　　　　入峽次巴東　白居易
不知遠郡何時到，猶喜全家此去同。萬里王程三峽外，百年生計一舟中。
巫山暮足霑花雨，隴水春多逆[4913]浪風。兩片紅旌數聲鼓，使君艛艓上巴東。
[頁]卷,冊....[4914]440,13
第1005筆
　　　　十年三月三十日別微之於〔灃〕（澧）上十四年三月十一日夜遇微之於峽中停舟夷陵三宿而別言不盡者以詩終之因賦七言十七韻以贈且欲記（一作寄）所遇之地與相見之時為他年會話張本也　白居易
〔灃〕（澧）水店頭春盡日，送君上馬謫通川。夷陵峽口明月夜，此處逢君是偶然。
一別五年方見面，相攜三宿未迴船。坐從日暮唯長歎，語到天明竟未眠。
齒髮蹉跎將五十，關河迢遞過三千。生涯共寄滄江上，鄉國俱拋白日邊。
往事渺茫都似夢，舊遊流落半歸泉。醉悲灑淚春杯裏，吟苦支頤曉燭前。
莫問龍鍾惡官職，且聽清脆好文（一作詩）篇。（微之別來有新詩數百篇，麗絕可愛。）別來只是成詩癖，老去何曾更酒顛。
各限王程須去住，重開離宴貴留連。黃牛渡北移征櫂，白狗崖東卷別筵。（黃牛、白狗，皆峽中地名，即與微之遇別之所也。）
神女臺雲閒繚繞，使君灘水急潺湲。風淒溟色愁楊柳，月弔宵聲哭杜鵑。
萬丈赤幢潭底日，一條白練峽中天。君還秦地辭炎徼，我向忠州入瘴煙。
未死會應相見在，又知何地復何年。
[頁]卷,冊....[4914]440,13
第1006筆
　　　　題峽中石上　白居易
巫女廟花紅似粉，昭君村柳翠於眉。誠知老去風情少，見此爭無一句詩。
[頁]卷,冊....[4914]440,13
第1007筆
　　　　夜入瞿唐峽　白居易
瞿唐天下險，夜上信難（一作艱）哉。岸似雙屏合，天如匹帛（一作練）開。
逆風驚浪起，拔暗船來。欲識愁多少，高於灩澦堆。
[頁]卷,冊....[4915]441,13
第1008筆
　　　　初到忠州贈李六（一作李大夫）　白居易
好在天涯李使君，江頭相見日黃昏。吏人生梗都如鹿，市井疏蕪（一作蕭疏）只抵村。
一隻蘭（一作葉）船當驛路（一作步），百層石磴上州門。更無平地堪行處，虛受朱輪五馬恩。
[頁]卷,冊....[4915]441,13
第1009筆
　　　　郡齋暇日憶廬山草堂兼寄二林僧社三十韻多敘貶官已來出處之意　白居易
諫諍知無補，遷移分所當。不堪（一作能）匡聖主，只合事空王。
龍象投新社，鵷鸞失故行。沈吟辭北闕，誘引向西方。
便住雙林寺，仍開一草堂。平治行道路（一作地），安置坐禪床。
手版支為枕，頭巾閣在牆。先生烏几舄，居士白衣裳。
竟歲何曾悶，終身不擬忙。滅除殘夢想，換盡舊心腸。
世界多煩惱，形神久損傷。正從風鼓浪，轉作日銷霜。（佛經云：此生死無休已，如風鼓海浪。又云：煩惱如霜露，慧日能消除。）
吾道尋知止，君恩偶未忘。忽蒙頒鳳詔，兼謝（一作借）剖魚章。
蓮靜方依水，葵枯重仰陽。三車猶夕會，五馬已晨裝。
去似尋前世，來如別故[4915]鄉。眉低出鷲嶺，腳重下蛇岡。（廬山岡名。）
漸望廬山遠，彌愁峽路長。香爐峰隱隱，巴字水茫茫。
瓢挂留庭（一作亭）樹，經收在屋梁。春拋紅藥圃，夏憶白蓮塘。
唯（一作准）擬捐塵事，將何答寵光。有期追永遠，（晉時永、遠二法師，曾居此寺。）無政繼龔黃。
南國秋猶熱，西齋夜暫（一作漸）涼。閒吟四句偈，靜對一爐香。
身老同丘井，心空是道場。覓僧為去伴，留俸作歸糧。
為報山中侶，憑看竹下房。會應歸去在（一作住），松菊莫教荒。
[頁]卷,冊....[4916]441,13
第1010筆
　　　　贈康叟　白居易
八十秦翁老不歸，南賓太守乞寒衣。再三憐汝非他意，天寶遺民見漸稀。
[頁]卷,冊....[4916]441,13
第1011筆
　　　　鸚鵡　白居易
竟日語還默，中宵棲復驚。身囚緣彩翠，心苦為分明。
暮起歸巢思，春多憶侶聲。誰能拆籠破，從放快飛鳴。
[頁]卷,冊....[4916]441,13
第1012筆
　　　　京使回累得南省諸公書因以長句詩寄謝蕭五劉二元八吳十一韋大陸郎中崔二十二牛二李七庾三十二李六李十楊三樊大楊十二員外　白居易
雪壓泥埋未死身，每勞存問愧交親。浮萍飄泊三千里，列宿參差十五人。
禁月落時君待漏，畬煙深處我行春。瘴鄉得老猶為幸，豈敢傷嗟白髮新。
[頁]卷,冊....[4916]441,13
第1013筆
　　　　東城春意　白居易
風軟雲不動，郡城東北隅。晚來春澹澹，天氣似京都。
弦管隨宜有，杯觴不道無。其如親故遠，無可共歡娛。
[頁]卷,冊....[4916]441,13
第1014筆
　　　　木蓮樹生巴峽山谷間巴民亦呼為黃心樹大者高五丈涉冬不凋身如青楊有白文葉如桂厚大無脊花如蓮香色豔膩皆同獨房蕊有異四月初始開自開迨謝僅二十日忠州西北十里有鳴玉谿生者穠茂尤異元和十四年夏命道士母丘元志寫惜其遐僻因題三絕句云　白居易
如折芙蓉栽（一作投）旱地，似拋芍藥挂高枝。雲埋水隔無人識，唯有南賓太守知。

紅似燕支膩如粉，傷心好物不須臾。山中風起無時節，明日重來得在無。

已愁花落荒巖底，復恨根生亂石間。幾度欲移移不得，夭教拋擲在深山。

[頁]卷,冊....[4917]441,13
第1015筆
　　　　種桃杏　白居易
無論海角與天涯，大抵心安即是家。路遠誰能念鄉曲，年深兼欲忘京華。
忠州且作三年計，種杏栽桃擬待花。
[頁]卷,冊....[4917]441,13
第1016筆
　　　　新秋　白居易
二毛生鏡日，一葉落庭時。老去爭由我，愁來欲泥誰。
空銷閒歲月，不見舊親知。唯弄扶床女，時時強展眉。
[頁]卷,冊....[4917]441,13
第1017筆
　　　　龍昌寺荷池　白居易
冷碧新秋水，殘紅半破蓮。從來寥落意，不似此池邊。
[頁]卷,冊....[4917]441,13
第1018筆
　　　　聽竹枝贈李侍御[4917]　白居易
巴童巫女竹枝歌，懊惱何人怨咽多。暫聽遺君猶悵望，長聞教我復如何。
[頁]卷,冊....[4918]441,13
第1019筆
　　　　寄胡餅與楊萬州　白居易
胡麻餅樣學京都，麵脆油香新出爐。寄與飢饞楊大使，嘗看得似輔興無。
[頁]卷,冊....[4918]441,13
第1020筆
　　　　感櫻桃花因招飲客　白居易
櫻桃昨夜開如雪，鬢髮今年白如霜。漸覺花前成老醜，何曾酒後更顛狂。
誰能聞此來相勸，共泥春風醉一場。
[頁]卷,冊....[4918]441,13
第1021筆
　　　　東亭閒望（一作閒坐）　白居易
東亭盡日坐，誰伴寂寥身。綠桂（一作樹）為佳客，紅蕉當美人。
笑言雖不接，情狀似相親。不作（一作若不）悠悠想，如何度晚春。
[頁]卷,冊....[4918]441,13
第1022筆
　　　　畫木蓮花圖寄元郎中　白居易
花房膩似紅蓮朵，豔色鮮如紫牡丹。唯有詩人能（一作應）解愛，丹青寫出與君看。
[頁]卷,冊....[4918]441,13
第1023筆
　　　　和李澧州題韋開州經藏詩　白居易
既悟蓮花藏，須遺貝葉書。菩提無處所，文字本空虛。
觀指非知月，忘筌是得魚。聞君登彼岸，捨筏復何如。
[頁]卷,冊....[4918]441,13
第1024筆
　　　　九日題塗溪　白居易
蕃（一作萫）草席鋪楓葉岸，竹枝歌送菊花杯。明年尚作（一作任）南賓守，或可重陽更一來。
[頁]卷,冊....[4918]441,13
第1025筆
　　　　即事寄微之　白居易
畬田澀米不耕鉏，旱地荒園少菜蔬。想念（一本缺，一作此。）土風今若此，料看生計合何如。
衣縫紕纇黃絲絹，飯下腥鹹白小魚。飽暖飢寒何足道，此身長短是空虛。
[頁]卷,冊....[4919]441,13
第1026筆
　　　　題郡中荔枝詩十八韻兼寄萬州楊八使君　白居易
奇果標南土，芳林對北堂。素華春漠漠，丹實夏煌煌。
葉捧低垂戶，枝擎重壓牆。始因風弄色，漸與日爭光。
夕訝條懸火，朝驚樹點妝。深於紅躑躅，大校白檳榔。
星綴連心朵，珠排耀眼房。紫羅裁襯殼，白玉裹填瓤。
早歲曾聞說，今朝始摘嘗。嚼疑天上味，嗅異世間香。
潤勝蓮生水，鮮逾橘得霜。燕支掌中顆，甘露舌頭漿。
物少尤珍重，天高苦渺茫。已教生暑月，又使阻遐方。
粹液靈難駐，妍姿嫩易傷。近南光景熱，向北道途長。
不得充王賦，無由寄帝鄉。唯君堪擲贈，面白似潘郎。
[頁]卷,冊....[4919]441,13
第1027筆
　　　　留北客　白居易
峽外相逢遠，樽前一會難。即須分手別，且強展眉歡。
楚袖蕭條舞，巴弦趣數（從速反）彈。笙歌隨分有，莫作帝鄉看。
[頁]卷,冊....[4919]441,13
第1028筆
　　　　重寄荔枝與楊使君時聞楊使君欲種植故有落句之戲　白居易
摘來正帶凌晨露，寄去須憑下水船。映我緋衫渾不見，對公銀印最相鮮。
香連翠葉真堪畫，紅透青籠實可憐。聞道萬州方欲種，愁君得喫是何年。
[頁]卷,冊....[4919]441,13
第1029筆
　　　　和萬州楊使君四絕句[4919]　競渡　白居易
競渡相傳為汨羅，不能止遏意無他。自經放逐來憔悴，能校靈均死幾多。
[頁]卷,冊....[4920]441,13
第1030筆
　　　　和萬州楊使君四絕句　江邊草　白居易
聞君澤畔傷春草，憶在天門街裏時。漠漠淒淒愁（一作秋）滿眼，就中惆悵是江蘺。
[頁]卷,冊....[4920]441,13
第1031筆
　　　　和萬州楊使君四絕句　嘉慶李　白居易
東都綠李萬州栽，君手封題我手開。把得欲嘗先悵望，與渠同別故鄉來。
[頁]卷,冊....[4920]441,13
第1032筆
　　　　和萬州楊使君四絕句　白槿花　白居易
秋蕣晚英無豔色，何因栽種在人家。使君自（一作只）別羅敷面，爭解回頭愛白花。
[頁]卷,冊....[4920]441,13
第1033筆
　　　　和行簡望郡南山　白居易
反照前山雲樹明，從君苦道似華清。試聽腸斷巴猿叫，早晚驪山有此聲。
[頁]卷,冊....[4920]441,13
第1034筆
　　　　種荔枝　白居易
紅顆珍（一作真）珠誠可愛，白鬚太守亦何癡。十年結子知誰在，自向庭中（一作前）種荔枝。
[頁]卷,冊....[4920]441,13
第1035筆
　　　　陰雨　白居易
嵐霧今朝重，江山此地深。灘聲秋更急，峽氣曉多陰。
望闕雲遮眼，思鄉雨（一作淚）滴心。將何慰幽獨，賴此北窗琴。
[頁]卷,冊....[4920]441,13
第1036筆
　　　　送客歸京[4920]　白居易
水陸四千里，何時歸到秦。舟辭三峽雨，馬入九衢塵。
有酒留行客，無書寄貴人。唯憑遠傳語，好在曲江春。
[頁]卷,冊....[4921]441,13
第1037筆
　　　　送蕭處士遊黔南　白居易
能文好飲老蕭郎，身似浮雲鬢似霜。生計拋來詩是業，家園忘卻酒為鄉。
江從巴峽初成字，猿過巫陽始斷腸。不醉黔中爭去得，磨圍山月正蒼蒼。
[頁]卷,冊....[4921]441,13
第1038筆
　　　　東樓醉　白居易
天涯深峽無人地，歲暮窮陰欲夜天。不向東樓時一醉，如何擬過二三年。
[頁]卷,冊....[4921]441,13
第1039筆
　　　　寄微之（時微之為虢州司馬）　白居易
高天默默物茫茫，各有來由致損傷。鸚為能言長剪翅，龜緣難死久搘床。
莫嫌冷落拋閒地，猶勝炎蒸臥瘴鄉。外物竟關身底事，謾排門戟繫腰章。
[頁]卷,冊....[4921]441,13
第1040筆
　　　　東樓招客夜飲　白居易
莫辭數數醉東樓，除醉無因破得愁。唯有綠樽紅燭下，暫時不似在忠州。
[頁]卷,冊....[4921]441,13
第1041筆
　　　　醉後戲題　白居易
自知清冷似冬凌，每被人呼作律僧。今夜酒醺羅綺暖，被君融盡玉壺冰。
[頁]卷,冊....[4921]441,13
第1042筆
　　　　冬至夜　白居易
老去襟懷常濩落，病來鬚鬢轉蒼浪。心灰不及爐中火，鬢雪多於砌下霜。
三峽南賓城最遠，一年冬至夜[4921]偏長。今宵始覺房櫳冷，坐索寒衣託（一作）孟光。
[頁]卷,冊....[4922]441,13
第1043筆
　　　　竹枝詞四首　白居易
瞿唐峽口水（一作冷）煙低，白帝城頭月向西。唱到竹枝聲咽處，寒猿闇鳥一時啼。

竹枝苦怨怨何人，夜靜山空歇又聞。蠻兒巴女齊聲唱，愁殺江樓（一作南）病使君。

巴東船舫上巴西，波面風生雨腳齊。水蓼冷花紅簇簇，江蘺溼葉碧淒淒。

江畔誰人唱竹枝，前聲斷咽後聲遲。怪來調苦緣詞苦，多是通州司馬詩。

[頁]卷,冊....[4922]441,13
第1044筆
　　　　酬嚴中丞晚眺黔江見寄　白居易
江水三迴曲，愁人兩地情。磨圍山下色，明月峽中聲。
晚後連天碧，秋來徹底清。臨流有新恨，照見白鬚生。
[頁]卷,冊....[4922]441,13
第1045筆
　　　　寄題楊萬州四望樓　白居易
江上新樓名四望，東西南北水茫茫。無由得與君攜手，同憑欄干一望鄉。
[頁]卷,冊....[4922]441,13
第1046筆
　　　　答楊使君登樓見憶　白居易
忠萬樓中南北望，南州煙水北州雲。兩州何事偏相憶，各是籠禽作使君。
[頁]卷,冊....[4922]441,13
第1047筆
　　　　除夜　白居易
歲暮紛多思，天涯渺未歸。老添新甲子，病減舊容輝。
鄉國仍留念，功名已息機。明朝四十九，應轉悟前非。
[頁]卷,冊....[4922]441,13
第1048筆
　　　　聞雷　白居易
瘴地風霜早，溫天氣候催。窮冬不見雪，正月已聞雷。
震蟄蟲蛇出，驚枯草木開。空餘客方寸，依舊似寒灰。
[頁]卷,冊....[4923]441,13
第1049筆
　　　　春至　白居易
若為南國春還至，爭向東樓日又長。白片落梅浮澗水，黃梢新柳出城牆。
閒拈蕉葉題詩詠，悶取藤枝引酒嘗。樂事漸無身漸老，從今始擬負風光。
[頁]卷,冊....[4923]441,13
第1050筆
　　　　感春　白居易
巫峽中心郡，巴城四面春。草青臨水地，頭白見花人。
憂喜皆心火，榮枯是眼塵。除非一杯酒，何物更關身。
[頁]卷,冊....[4923]441,13
第1051筆
　　　　春江　白居易
炎涼昏曉苦推遷，不覺忠州已二年。閉閣只聽朝暮鼓，上樓空望往來船。
鶯聲誘引來花下，草色句留坐水邊。唯有春江看未厭，縈砂遶石淥潺湲。
[頁]卷,冊....[4923]441,13
第1052筆
　　　　題東樓前李使君所種櫻桃花　白居易
身入青雲無見日，手栽紅樹又逢春。唯留花向樓前著（一作看），故故拋愁與後人。
[頁]卷,冊....[4923]441,13
第1053筆
　　　　巴水　白居易
城下巴江水，春來似麴塵。軟沙如渭曲，斜岸憶天津。
影蘸新黃柳，香浮小白蘋。臨流搔首坐，惆悵為何[4923]人。
[頁]卷,冊....[4924]441,13
第1054筆
　　　　野行　白居易
草潤衫襟重，沙乾屐齒輕。仰頭聽鳥立，信腳望花行。
暇日無公事，衰年有道情。浮生短於夢，夢裏莫營營。
[頁]卷,冊....[4924]441,13
第1055筆
　　　　送高侍御使迴因寄楊八　白居易
明日峽邊逢制使，黃茅岸上是忠州。到城莫說忠州惡，無益虛教楊八愁。
[頁]卷,冊....[4924]441,13
第1056筆
　　　　奉酬李相公見示絕句（時初聞國喪）　白居易
碧油幢下捧新詩，榮賤雖殊共一悲。涕淚滿襟君莫怪，甘泉侍從最多時。
[頁]卷,冊....[4924]441,13
第1057筆
　　　　喜山石榴花開（去年自廬山移來）　白居易
忠州州裏今日花，廬山山頭去時樹。已憐根損斬新栽，還喜花開依舊數。
赤玉何人少琴軫，紅纈誰家合羅袴。但知爛熳恣情開，莫怕南賓桃李妒。
[頁]卷,冊....[4924]441,13
第1058筆
　　　　戲贈蕭處士清禪師　白居易
三杯嵬峨忘機客，百衲頭陀任運僧。又有放慵巴郡守，不營一事共騰騰。
[頁]卷,冊....[4924]441,13
第1059筆
　　　　錢虢州以三堂絕句見寄因以本韻和之　白居易
同事空王歲月深，相思還寄定中吟。遙知清靜中和化，祗用金剛三昧心。（予早歲與錢君同習讀金剛三昧經，故云。）
[頁]卷,冊....[4924]441,13
第1060筆
　　　　三月三日[4924]　白居易
暮春風景初三日，流世光陰半百年。欲作閒遊無好伴，半江惆悵卻回船。
[頁]卷,冊....[4925]441,13
第1061筆
　　　　寒食夜　白居易
四十九年身老日，一百五夜月明天。抱膝思量何事在，癡男騃（一作癡）女喚鞦韆。
[頁]卷,冊....[4925]441,13
第1062筆
　　　　代州民問　白居易
龍昌寺底開山路，巴山臺前種柳林。官職家鄉都忘卻，誰人會得使君心。
[頁]卷,冊....[4925]441,13
第1063筆
　　　　答州民　白居易
宦情斗擻隨塵去，鄉思銷磨逐日無。唯擬騰騰作閒事，遮渠不道使君愚。
[頁]卷,冊....[4925]441,13
第1064筆
　　　　荔枝樓對酒　白居易
荔枝新熟雞冠色，燒酒初開琥珀香。欲摘一枝傾一醆，西樓無客共誰嘗。
[頁]卷,冊....[4925]441,13
第1065筆
　　　　房家夜宴喜雪戲贈主人　白居易
風頭向夜利如刀，賴此溫爐軟錦袍。桑落氣薰珠翠暖，柘枝聲引管弦高。
酒鉤送醆推蓮子，燭淚黏盤壘蒲萄。不醉遣儂爭散得，門前雪片似鵝毛。
[頁]卷,冊....[4925]441,13
第1066筆
　　　　醉後贈人　白居易
香毬趁拍回環匼，花醆拋巡取次飛。自入春來未（一作不）同醉，那能夜去獨先歸。
[頁]卷,冊....[4925]441,13
第1067筆
　　　　初除尚書郎脫刺史緋　白居易
親賓相賀問何如，服色恩光盡反初。頭白喜拋黃草峽，眼明驚拆紫泥書。
便留朱紱還鈴閣，卻著青袍侍[4925]玉除。無奈嬌癡三歲女，繞腰啼哭覓金（一作銀）魚。
[頁]卷,冊....[4926]441,13
第1068筆
　　　　留題開元寺上方　白居易
東寺臺閣好，上方風景清。數來猶未厭，長別豈無情。
戀水多臨坐，辭花剩繞行。最憐新岸柳，手種未全成。
[頁]卷,冊....[4926]441,13
第1069筆
　　　　別種東坡花樹兩絕　白居易
三年留滯在江城，草樹禽魚盡有情。何處殷勤重回首，東坡桃李種新成。

花林好住莫憔悴，春至但知依舊春。樓上明年新太守，不妨還是愛花人。

[頁]卷,冊....[4926]441,13
第1070筆
　　　　別橋上竹　白居易
穿橋迸竹不依行，恐礙行人被損傷。我去自慚遺愛少，不教君得似甘棠。
[頁]卷,冊....[4926]441,13
第1071筆
　　　　發白狗峽次黃牛峽登高寺卻望忠州　白居易
白狗次黃牛，灘如竹節稠。路穿天地險，人續古今愁。
忽見千花塔，因停一葉舟。畏途常迫促，靜境暫淹留。
巴曲春全盡，巫陽雨半收。北歸雖引領，南望亦回頭。
昔去悲殊俗，今來念舊遊。別僧山北寺，拋竹水西樓。
郡樹花如雪，軍廚酒似油。時時大開口，自笑憶忠州。
[頁]卷,冊....[4926]441,13
第1072筆
　　　　棣華驛見楊八題夢兄弟詩　白居易
遙聞旅宿夢兄弟，應為郵亭名棣華。名作棣華來早晚，自題詩後屬楊家。
[頁]卷,冊....[4926]441,13
第1073筆
　　　　商山路有感[4926]　白居易
萬里路（一作途）長在，六年身始歸。所經多舊館，大半主人非。
[頁]卷,冊....[4927]441,13
第1074筆
　　　　商山路驛桐樹昔與微之前後題名處　白居易
與君前後多遷謫，五度經過此路隅。笑問中庭老桐樹，這回歸去免來無。
[頁]卷,冊....[4927]441,13
第1075筆
　　　　惻惻吟　白居易
惻惻復惻惻，逐臣返鄉國。前事難重論，少年不再得。
泥塗絳老頭班白，炎瘴靈均面黎黑。六年不死卻歸來，道著姓名人不識。
[頁]卷,冊....[4927]441,13
第1076筆
　　　　德宗皇帝挽歌詞四首　白居易
執象宗玄祖，貽謀啟孝孫。文高柏粱殿，禮薄霸陵原。
宮仗辭天闕，朝儀出國門。生成不可報，二十七年恩。

虞帝南巡後，殷宗諒闇中。初辭鑄鼎地，已閉望仙宮。
曉落當陵月，秋生滿旆風。前星承帝座，不使北辰空。

業大承宗祖，功成付子孫。睿文詩播樂，遺訓史標言。
節表中和德，方垂廣利恩。懸知千載後，理代數貞元。

夢減三齡壽，哀延七月期。寢園愁望遠，宮仗哭行遲。
雲日添寒慘，笳簫向晚悲。因山有遺詔，如葬漢文時。

[頁]卷,冊....[4927]441,13
第1077筆
　　　　昭德皇後挽歌詞[4927]　白居易
仙去逍遙境，詩留窈窕章。春歸金屋少，夜入壽宮長。
鳳引曾辭輦，蠶休昔采桑。陰靈何處感，沙麓月無光。
[頁]卷,冊....[4928]441,13
第1078筆
　　　　太平樂詞二首（已下七首在翰林院時奉敕撰進）　白居易
歲豐仍節儉，時泰更銷兵。聖念長如此，何憂不太平。

湛露浮堯酒，薰風起舜歌。願同堯舜意，所樂在人和。

[頁]卷,冊....[4928]441,13
第1079筆
　　　　小曲新詞二首　白居易
霽色鮮宮殿，秋聲脆管弦。聖明千歲樂，歲歲似今年。

紅裾（一作裙）明月夜，碧簟早秋時。好向昭陽宿，天涼玉漏遲。

[頁]卷,冊....[4928]441,13
第1080筆
　　　　閨怨詞三首　白居易
朝憎鶯百囀，夜妒燕雙棲。不慣經春別，誰知到曉啼。

珠箔籠寒月，紗窗背曉燈。夜來巾上淚，一半是春冰。

關山征戍遠，閨閣別離難。苦戰應憔悴，寒衣不要寬。

[頁]卷,冊....[4928]441,13
第1081筆
　　　　殘春曲（禁中口號）　白居易
禁苑殘鶯三四聲，景遲風慢暮春情。日西無事牆陰下，閒蹋宮花獨自行（一作吟）。
[頁]卷,冊....[4928]441,13
第1082筆
　　　　長安春　白居易
青門柳枝軟無力，東風吹作黃金色。街東酒薄醉易醒，滿眼春愁銷不得。
[頁]卷,冊....[4928]441,13
第1083筆
　　　　長樂坡送人賦得愁（一下有字字）　白居易
行人南北分征路，流水東西接御溝。終日坡前恨離別，謾名長樂是長愁。
[頁]卷,冊....[4929]441,13
第1084筆
　　　　獨眠吟二首　白居易
夜長無睡起階前，寥落星河欲曙（一作曉）天。十五年來明月夜，何曾一夜不孤眠。

獨眠客，夜夜可憐長寂寂。就中今夜最愁人，涼月清風滿床席。

[頁]卷,冊....[4929]441,13
第1085筆
　　　　期不至　白居易
紅燭清樽久延佇，出門入門天欲曙。星稀月落竟不來，煙柳朧朧鵲飛去。
[頁]卷,冊....[4929]441,13
第1086筆
　　　　長洲苑　白居易
春入長洲草又生，鷓鴣飛起少人行。年深不辨娃宮處，夜夜蘇臺空月明。
[頁]卷,冊....[4929]441,13
第1087筆
　　　　憶江柳　白居易
曾栽楊柳江南岸，一別江南兩度春。遙憶青青江岸上，不知攀折是何人。
[頁]卷,冊....[4929]441,13
第1088筆
　　　　南浦別　白居易
南浦淒淒別，西風嫋嫋秋。一看腸一斷，好去莫回頭。
[頁]卷,冊....[4929]441,13
第1089筆
　　　　三年別　白居易
悠悠一別已三年，相望相思明月天。腸斷青天望明月，別來三十六回圓。
[頁]卷,冊....[4929]441,13
第1090筆
　　　　傷春詞[4929]　白居易
深淺簷花千萬枝，碧紗窗外囀黃鸝。殘妝含淚下簾坐，盡日傷春春不知。
[頁]卷,冊....[4930]441,13
第1091筆
　　　　後宮詞　白居易
淚溼（一作盡）羅巾夢不成，夜深前殿按歌聲。紅顏未老恩先斷，斜倚薰籠坐到明。
[頁]卷,冊....[4930]441,13
第1092筆
　　　　吟元郎中白鬚詩兼飲雪水茶因題壁上　白居易
吟詠霜毛句，閒嘗雪水茶。城中展眉處，只是有元家。
[頁]卷,冊....[4931]442,13
第1093筆
　　　　吳七郎中山人待制班中偶贈絕句　白居易
金馬東門隻日開，漢庭待詔重仙才。第三松樹非華表，那得遼東鶴下來。
[頁]卷,冊....[4931]442,13
第1094筆
　　　　和張十八祕書謝裴相公寄馬　白居易
齒齊臕（一作膘）足毛頭膩，祕閣張郎（一作家）叱撥駒。洗了頷花翻假錦，走時蹄汗蹋真珠。
青衫乍見曾驚否，紅粟難賒得飽無。丞相寄來應有意，遣君騎去上雲衢。
[頁]卷,冊....[4931]442,13
第1095筆
　　　　答山侶　白居易
頷下髭鬚半是絲，光陰向後幾多時。非無解挂簪纓意，未有支持伏臘資。
冒熱衝寒徒自取，隨行逐隊欲何為。更慚山侶頻傳語，五十歸來道未遲。
[頁]卷,冊....[4931]442,13
第1096筆
　　　　早朝思退居　白居易
霜嚴月苦欲明天，忽憶閒居思浩然。自問寒燈夜半起，何如暖被日高眠。
唯慚老病披朝服，莫慮飢寒計[4931]俸錢。隨有隨無且歸去，擬求豐足是何年。
[頁]卷,冊....[4932]442,13
第1097筆
　　　　曲江亭晚望　白居易
曲江岸北憑欄干，水面陰生日腳殘。塵路行多綠袍故，風亭立久白鬚寒。
詩成闇著閒心記，山好遙偷病眼看。不被馬前提省印，何人信道是郎官。
[頁]卷,冊....[4932]442,13
第1098筆
　　　　初除主客郎中知制誥與王十一李七元九三舍人中書同宿話舊感懷　白居易
閑宵靜話（一作語）喜還悲，聚散窮通不自知。已分雲泥行異路，忽驚雞鶴宿同枝。
紫垣曹署榮華地，白髮郎官老醜時。莫怪不如君氣味，此中來校十年遲。
[頁]卷,冊....[4932]442,13
第1099筆
　　　　西省對花憶忠州東坡新花樹因寄題東樓　白居易
每看闕下丹青樹，不忘天邊錦繡林。西掖垣中今日眼，南賓樓上去年心。
花含春意無分別，物感人情有淺深。最憶東坡紅爛熳，野桃山杏水林檎。
[頁]卷,冊....[4932]442,13
第1100筆
　　　　寄題忠州小樓桃花　白居易
再遊巫峽知何日，總是秦人說向誰。長憶小樓風月夜，紅欄干上（一作外）兩三枝。
[頁]卷,冊....[4932]442,13
第1101筆
　　　　中書連直寒食不歸因懷（一作憶）元九　白居易
去歲清明日，南巴古郡樓。今年寒食夜，西省鳳池頭。
併上新人直，難隨舊伴遊。誠知視草貴，未免對花愁。
鬢髮莖莖白，光陰寸寸流。經春不同宿，何異在忠州。
[頁]卷,冊....[4932]442,13
第1102筆
　　　　春憶二林寺舊遊因寄朗滿晦三上人[4932]　白居易
一別東林三度春，每春常似憶情親。頭陀會裏為逋客，供奉班中作老臣。
清淨久辭香火伴，塵勞難索幻泡身。最慚僧社題橋（一作牆，又作名）處，十八人名（一作中）空（去聲）一人。
[頁]卷,冊....[4933]442,13
第1103筆
　　　　和元少尹新授官　白居易
官穩身應泰，春風信馬行。縱忙無苦事，雖病有心情。
厚祿兒孫飽，前趨道路榮。花時八入（一作十）直，無暇賀元兄。
[頁]卷,冊....[4933]442,13
第1104筆
　　　　朝回和元少尹絕句　白居易
朝客朝回回望好，盡紆朱紫佩金銀。此時獨與君為伴，馬上青袍唯兩人。
[頁]卷,冊....[4933]442,13
第1105筆
　　　　重和元少尹　白居易
鳳閣舍人京亞尹，白頭俱未著緋衫。南宮起請無消息，朝散何時得入銜。
[頁]卷,冊....[4933]442,13
第1106筆
　　　　中書夜直夢忠州　白居易
閣下燈前夢，巴南城裏（一作底）遊。覓花來渡口，尋寺到山頭。
江色分明綠，猿聲依舊愁。禁鐘驚睡覺，唯不上東樓。
[頁]卷,冊....[4933]442,13
第1107筆
　　　　醉後　白居易
醉後高歌且放狂，門前閒事莫思量。猶嫌小戶長先醒，不得多時住醉鄉。
[頁]卷,冊....[4933]442,13
第1108筆
　　　　待漏入閣書事奉贈元九學士閣老　白居易
衙排宣政仗，門啟紫宸關。彩筆停書命（一作几），花磚趁立班。
稀星點銀礫，殘月墮金環（一作鐶）。暗漏猶傳水，[4933]明河漸下山。
從東分地色，向北仰天顏。碧縷爐煙直，紅垂佩（一作旆）尾閒。
綸闈（一作幃）慚並入，翰苑忝先攀。笑我青袍故，饒君茜（一作紫）綬殷。
詩仙歸洞裏，酒病滯人間。好去鴛鸞侶，沖天便不還。
[頁]卷,冊....[4934]442,13
第1109筆
　　　　晚春重到集賢院　白居易
官曹清切非人境，風月鮮明是（一作似）洞天。滿砌荊花鋪紫毯，隔牆榆莢撒青錢。
前時謫去三千里，此地辭來十四年。虛薄至今慚舊職，院（一作殿）名抬舉號為賢。
[頁]卷,冊....[4934]442,13
第1110筆
　　　　紫薇花　白居易
絲綸閣下文書靜，鐘鼓樓中刻漏長。獨坐黃昏誰是伴，紫薇花對紫微郎。
[頁]卷,冊....[4934]442,13
第1111筆
　　　　後宮詞　白居易
雨露由來一點恩，爭能遍布及千門。三千宮女胭脂面，幾箇春來無淚痕。
[頁]卷,冊....[4934]442,13
第1112筆
　　　　卜居　白居易
遊宦京都二十春，貧中無處可安貧。長羨蝸牛猶有舍，不如碩鼠解藏身。
且求容立錐頭地，免似漂流木偶人。但道吾廬心便足，敢辭湫隘與囂塵。
[頁]卷,冊....[4934]442,13
第1113筆
　　　　題新居寄元八　白居易
青龍岡北近西邊，移入新居便泰然。冷巷閉門無客到，暖簷移榻向陽眠。
階庭（一作墀）寬窄纔容足，牆壁高低粗及肩。莫羨昇平元八宅，自思買用幾多錢。
[頁]卷,冊....[4934]442,13
第1114筆
　　　　登龍尾道南望憶廬山舊隱[4934]　白居易
龍尾道邊來一望，香爐峰下去無因。青山舉眼三千里，白髮平頭五十人。
自笑形骸紆組綬，將何言語掌絲綸。君恩壯健猶難報，況被年年老逼身。
[頁]卷,冊....[4935]442,13
第1115筆
　　　　馮閣老處見與嚴郎中酬和詩因戲贈絕句　白居易
乍來天上宜清淨，不用回頭望故山。縱有舊遊君莫憶，塵心起即墮人間。
[頁]卷,冊....[4935]442,13
第1116筆
　　　　見于給事暇日上直寄南省諸郎官詩因以戲贈　白居易
倚作天仙弄地仙，誇張一日抵千年。黃麻敕勝長生籙，白紵詞嫌內景篇。
雲彩誤（一作雪貌莫）居青瑣地，風流合在紫微天。東曹漸去西垣近，鶴駕無妨更著鞭。
[頁]卷,冊....[4935]442,13
第1117筆
　　　　題新昌所居　白居易
宅小人煩悶（一作惱），泥深馬鈍頑。街東閒處住，日午熱時還。
院窄難栽竹，牆高不見山。唯應方寸內，此地覓（一作覺）寬閒。
[頁]卷,冊....[4935]442,13
第1118筆
　　　　西省北院新構小亭種竹開窗東通騎省與李常侍隔窗小飲各題四韻　白居易
結託白鬚伴，因依青竹叢。題詩新壁上，過酒小窗中。
深院晚無日，虛簷涼有風。金貂醉看好，回首紫垣東。
[頁]卷,冊....[4935]442,13
第1119筆
　　　　酬元郎中同制加朝散大夫書懷見贈　白居易
命服雖同黃紙上，官班不共紫垣前。青衫脫早差三日，白髮生遲校九年。
曩者定交非勢利，老來同病是詩篇。終身擬作臥雲伴，逐日須收燒藥錢。
五品足為婚嫁主，緋袍著了好歸田。
[頁]卷,冊....[4935]442,13
第1120筆
　　　　初著緋戲贈元九　白居易
晚遇緣才拙，先衰被病牽。那知垂白日，始是著緋年。
身外名徒爾，人間事偶然。我朱君紫綬，猶未得差肩。
[頁]卷,冊....[4936]442,13
第1121筆
　　　　和韓侍郎苦雨　白居易
潤氣凝柱礎，繁聲注瓦溝。闇留窗不曉，涼引簟先秋。
葉溼蠶應病，泥稀燕亦愁。仍聞放朝夜，誤出到街頭。
[頁]卷,冊....[4936]442,13
第1122筆
　　　　連雨　白居易
風雨闇蕭蕭，雞鳴暮復朝。碎聲籠苦竹，冷翠落芭蕉。
水鳥投簷宿，泥蛙入戶跳。仍聞蕃客見，明日欲追朝。
[頁]卷,冊....[4936]442,13
第1123筆
　　　　初加朝散大夫又轉上柱國　白居易
紫微今日煙霄地，赤嶺前年泥土身。得水魚還動鱗鬣，乘軒鶴亦長精神。
且漸身忝官階貴，未敢家嫌活計貧。柱國勳成私自問，有何功德及生人。
[頁]卷,冊....[4936]442,13
第1124筆
　　　　行簡初授拾遺同早朝入閤因示十二韻　白居易
夜色尚蒼蒼，槐陰夾路長。聽鐘出長樂，傳鼓到新昌。
宿雨沙堤潤，秋風樺燭香。馬驕欺地軟，人健得天涼。
待漏排閶闔，停珂擁建章。爾隨黃閤老，吾次紫微郎。
並入連稱籍，齊趨對折方。鬥班花接萼，綽立雁分行。
近職誠為美，微才豈合當。綸言難下筆，諫紙易盈箱。
老去何僥倖，時來不料量。唯求殺（一作致）身[4936]地，相誓答恩光。
[頁]卷,冊....[4937]442,13
第1125筆
　　　　立秋日登樂遊園　白居易
獨行獨語曲江頭，回馬遲遲上樂遊。蕭颯涼風與衰鬢，誰教計（一作同）會一時秋。
[頁]卷,冊....[4937]442,13
第1126筆
　　　　新秋早起有懷元少尹　白居易
秋來轉覺此身衰，晨起臨階盥漱時。漆匣鏡明頭盡白，銅缾水冷齒先知。
光陰縱惜〔留難〕（難留）住，官職雖榮得已遲。老去相逢無別計，強開笑口展愁眉。
[頁]卷,冊....[4937]442,13
第1127筆
　　　　夜箏　白居易
紫袖紅弦明月中，自彈自感闇低容。弦凝指咽聲停處，別有深情一萬重。
[頁]卷,冊....[4937]442,13
第1128筆
　　　　妻初授邑號告身　白居易
弘農舊縣授新封，鈿軸金泥誥一通。我轉官階常自愧，君加邑號有何功。
花箋印了排窠溼，錦褾裝來耀手紅。倚得身名便慵墮，日高猶睡綠窗中。
[頁]卷,冊....[4937]442,13
第1129筆
　　　　送客南遷　白居易
我說南中事，君應不願聽。曾經身困苦，不覺語叮嚀。
燒（去聲）處愁雲夢，波時憶洞庭。春畬煙勃勃，秋瘴露冥冥。
蚊蚋經冬活，魚龍欲雨腥。水蟲能射影，山鬼解藏形。
穴掉巴蛇尾，林飄鴆鳥翎。颶風千里黑，草四時青。
客似驚弦雁，舟如委浪萍。誰人勸言笑，何計慰漂零。
慎勿琴離膝，長須酒滿瓶。大都從此去，宜醉不宜醒。
[頁]卷,冊....[4937]442,13
第1130筆
　　　　暮歸　白居易
不覺百年半，何曾一日閒。朝隨燭影出，暮趁鼓聲遠。
甕裏非無酒，牆頭亦有山。歸來長困臥，早晚得開顏。
[頁]卷,冊....[4938]442,13
第1131筆
　　　　寄遠　白居易
欲忘忘未得，欲去去無由。兩腋不生翅，二毛空滿頭。
坐看新落葉，行上最高樓。暝色無邊際，茫茫盡眼愁。
[頁]卷,冊....[4938]442,13
第1132筆
　　　　舊房　白居易
遠（一作遶）壁秋聲蟲絡絲，入簷新影月低眉。床帷半故簾旌斷，仍是初寒欲夜時。
[頁]卷,冊....[4938]442,13
第1133筆
　　　　錢侍郎使君以題廬山草堂詩見寄因酬之　白居易
殷勤江郡守，悵望掖垣郎。慚見新瓊什，思歸舊草堂。
事隨心未得，名與道相妨。若不休官去，人間到老忙。
[頁]卷,冊....[4938]442,13
第1134筆
　　　　寄山僧（時年五十）　白居易
眼看過半百，早晚掃巖扉。白首誰能（一作留）住，青山自不歸。
百千萬劫障，四十九年非。會擬抽身去，當（一作東）風斗擻衣。
[頁]卷,冊....[4938]442,13
第1135筆
　　　　慈恩寺有感（時杓直初逝，居敬方病。）　白居易
自問有何惆悵事，寺門臨入卻遲迴。李家哭泣元家病，柿葉紅時獨自來。
[頁]卷,冊....[4938]442,13
第1136筆
　　　　酬嚴十八郎中見示　白居易
口厭含香握厭蘭，紫微青瑣舉頭看。忽驚鬢後蒼浪髮，未得心中本分官。
夜酌滿容花色暖，秋吟切骨玉聲寒。承明長短君應入，莫憶家江七里灘。
[頁]卷,冊....[4939]442,13
第1137筆
　　　　寄王祕書　白居易
霜菊花萎日，風梧葉碎時。怪來秋思苦，緣詠祕書詩。
[頁]卷,冊....[4939]442,13
第1138筆
　　　　中書寓直（一作中書直堂）　白居易
繚繞宮牆圍禁林（一作苑），半開閶闔曉沈沈。天晴更覺南山近，月出方知西掖深。
病對詞頭慚彩筆，老看鏡面愧華簪。自嫌野物將何用，土木形骸麋鹿心。
[頁]卷,冊....[4939]442,13
第1139筆
　　　　自問　白居易
黑花滿眼絲滿頭，早衰因病病因愁。宦途氣味已諳盡，五十不休何日休。
[頁]卷,冊....[4939]442,13
第1140筆
　　　　曲江獨行招張十八　白居易
曲江新歲後，冰與水相和。南岸猶殘雪，東風未有波。
偶遊身獨自，相憶意如何。莫待春深去，花時鞍馬多。
[頁]卷,冊....[4939]442,13
第1141筆
　　　　新居早春二首　白居易
靜巷無來客，深居不出門。鋪沙蓋苔面，掃雪擁松根。
漸暖宜閒步，初晴愛小園。覓花都未有，唯覺樹枝繁。
[4939]
地潤東風暖，閒行蹋草芽。呼童遣移竹，留客伴嘗茶。
霤滴簷冰盡，塵浮隙日斜。新居未曾到，鄰里是誰家。

[頁]卷,冊....[4940]442,13
第1142筆
　　　　新昌新居書事四十韻因寄元郎中張博士　白居易
冒寵已三遷，歸期始二年。囊中貯餘俸，園外買閒田。
狐兔同三逕，蒿萊共一。新園聊穢，舊屋卻扶顛。
簷漏移傾瓦，粱欹換蠹椽。平治繞臺路，整頓近階磚。
巷狹開容駕，牆低壘過肩。門閭堪駐蓋，堂室可鋪筵。
丹鳳樓當後，青龍寺在前。市街塵不到，宮樹影相連。
省史嫌坊遠，豪家笑地偏。敢勞賓客訪，或望子孫傳。
不覓他人愛，唯將自性便。等閒栽樹木，隨分占風煙。
逸致因心得，幽期遇境牽。松聲疑澗底，草色勝河邊。
虛潤冰銷地，晴和日出天。苔行滑如簟，莎坐軟如綿。
簾每當山卷，帷多帶月褰。籬東花掩映，窗北竹嬋娟。
跡慕青門隱，名慚紫禁仙。假歸思晚沐，朝去戀春眠。
拙薄才無取，疏慵職不專。題牆書命筆，沽酒率分錢。
柏杵舂靈樂，銅瓶漱暖泉。爐香穿蓋散，籠燭隔紗然。
陳室何曾掃，陶琴不要弦。屏除俗事盡，養活道情全。
尚有妻孥累，猶為組綬纏。終須拋爵祿，漸擬斷腥羶。
大抵宗莊叟，私心事竺乾。浮榮水劃字，真諦火生蓮。
梵部經十二，玄書字五千。是非都付夢，語默不妨禪。
博士官猶冷，郎中病已痊。多同僻處住，久結靜中緣。
緩步攜筇杖，徐吟展蜀箋。老宜閒語話，悶憶好詩篇。
蠻榼來方瀉，蒙茶到始煎。無辭數相見，鬢髮各蒼然。
[頁]卷,冊....[4940]442,13
第1143筆
　　　　喜敏中及第偶示所懷　白居易
自知群從為儒少，豈料詞場中第頻。桂折一枝先許我，楊穿三葉盡驚人。（始予進士及第，行簡次之，敏中又次之。）[4940]
轉於文墨須留意，貴向煙霄早致身。莫學爾兄年五十，蹉跎始得掌絲綸。
[頁]卷,冊....[4941]442,13
第1144筆
　　　　久不見韓侍郎戲題四韻以寄之　白居易
近來韓閤老，疏我我心知。戶大嫌甜酒，才高笑小詩。
靜吟乖（一作乘）月夜，閒醉曠花時。還有愁同處，春風滿鬢絲。
[頁]卷,冊....[4941]442,13
第1145筆
　　　　寄白頭陀　白居易
近見頭陀伴，云師老更慵。性靈閒似鶴，顏狀古於松。
山裏猶難覓，人間豈易逢。仍聞移住處，太白最高峰。
[頁]卷,冊....[4941]442,13
第1146筆
　　　　和韓侍郎題楊舍人林池見寄　白居易
渠水暗流春凍解，風吹日炙不成凝。鳳池冷暖君諳在，二月因何更有冰。
[頁]卷,冊....[4941]442,13
第1147筆
　　　　勤政樓西老柳　白居易
半朽臨風樹，多情立馬人。開元一株柳，長慶二年春。
[頁]卷,冊....[4941]442,13
第1148筆
　　　　偶題閤下廳　白居易
靜愛青苔院，深宜白鬚翁。貌將松共瘦，心與竹俱空。
暖有低簷日，春多颺幕風。平生閒境界（一作思），盡在五言中。
[頁]卷,冊....[4941]442,13
第1149筆
　　　　予與故刑部李侍郎早結道友以藥術為事與故京兆元尹晚為詩侶有林泉之期周歲之間二君長逝李住曲江北元居昇平西追感舊遊因貽同志[4941]　白居易
從哭李來傷道氣，自亡元後減詩情。金丹同學都無益，水竹鄰居竟不成。
月夜若為遊曲水，花時那忍到昇平。如年七十身猶在，但恐傷心無處行。
[頁]卷,冊....[4942]442,13
第1150筆
　　　　送馮（一作馬）舍人閤老往襄陽　白居易
紫微閤底送君回，第二（一作一）廳簾下不開。莫戀漢南風景好，峴山花盡早歸來。
[頁]卷,冊....[4942]442,13
第1151筆
　　　　莫走柳條詞送別（一本無莫走二字）　白居易
南陌傷心別，東風滿把春。莫欺楊柳弱，勸酒勝於人。
[頁]卷,冊....[4942]442,13
第1152筆
　　　　酬韓侍郎張博士雨後遊曲江見寄　白居易
小園新種紅纓樹，閒遶花行便當遊。何別更隨鞍馬隊，衝泥蹋雨曲江頭。
[頁]卷,冊....[4942]442,13
第1153筆
　　　　元家花　白居易
今日元家宅，櫻桃發幾枝。稀稠與顏色，一似去年時。
失卻東園主，春風可得知。
[頁]卷,冊....[4942]442,13
第1154筆
　　　　代人贈王員外　白居易
好在王員外，平生記得不。共賒黃叟酒，同上莫愁樓。
靜接殷勤語，狂隨爛熳遊。那知今日眼，相見冷於秋。
[頁]卷,冊....[4942]442,13
第1155筆
　　　　惜小園花　白居易
曉來紅萼凋零盡，但見空枝四五株。前日狂風昨夜雨，殘芳更合得存無。
[頁]卷,冊....[4942]442,13
第1156筆
　　　　蕭相公宅遇自遠禪師有感而贈[4942]　白居易
宦途堪笑不勝（一作勞）悲，昨日榮華今日衰。轉似秋蓬無定處，長於春夢幾多時。
半頭白髮慚蕭相，滿面紅塵問遠師。應是世間緣未盡，欲拋官去尚遲疑。
[頁]卷,冊....[4943]442,13
第1157筆
　　　　草詞畢遇芍藥初開因詠小謝紅藥當階翻詩以為一句未盡其狀偶成十六韻　白居易
罷草紫泥詔，起吟紅藥詩。詞頭封送後，花口拆開時。
坐對鉤簾久，行觀步履遲。兩三叢爛熳，十二葉參差。
背日房微斂，當階朵旋欹。釵葶抽碧股，粉蕊撲黃絲。
動蕩情無限，低斜力不支。周迴看未足，比諭語難為。
句漏丹砂裏，僬僥火燄旗。彤雲賸根蒂，絳幘欠纓緌。
況有晴風度，仍兼宿露垂。疑香薰罨畫，似淚著胭脂。
有意留連我，無言怨思誰。應愁明日落，如恨隔年期。
菡萏泥連萼，玫瑰刺繞枝。等量無勝者。唯眼與心知。
[頁]卷,冊....[4943]442,13
第1158筆
　　　　喜張十八博士除水部員外郎　白居易
老何歿後吟聲絕，雖有郎官不愛詩。無復篇章傳道路，空留風月在曹司。
長嗟博士官猶屈，亦恐騷人道漸衰。今日聞君除水部，喜於身得省郎時。
[頁]卷,冊....[4943]442,13
第1159筆
　　　　與沈楊二舍人閤老同食敕賜櫻桃玩物感恩因成十四韻　白居易
清曉趨丹禁，紅櫻降紫宸。驅禽養得熟，和葉摘來新。
圓轉盤傾玉，鮮明籠透銀。內園題兩字，西掖賜三臣。
熒惑晶華赤，醍醐氣味真。如珠未穿孔，似火不燒人。
杏俗難為對，桃頑詎可倫。肉嫌盧橘厚，皮笑荔枝皴。
瓊液酸甜足，金丸大小勻。偷須防曼倩，惜莫擲安仁。
手擘纔離核，匙抄半是津。甘為舌上露，暖作[4943]腹中春。
已懼長尸祿，仍驚數食珍。最慚恩未報，飽餧不才身。
[頁]卷,冊....[4944]442,13
第1160筆
　　　　送嚴大夫赴桂州　白居易
地壓坤方重，官兼憲府雄。桂林無瘴氣，柏署有清風。
山水衙門外，旌旗艛艓中。大夫應絕席，詩酒與誰同。
[頁]卷,冊....[4944]442,13
第1161筆
　　　　春夜宿直　白居易
三月十四夜，西垣東北廊。碧梧葉重疊，紅藥樹低昂。
月砌漏幽影，風簾飄闇香。禁中無宿客，誰伴紫微郎。
[頁]卷,冊....[4944]442,13
第1162筆
　　　　夏夜宿直　白居易
人少庭宇曠，夜涼風露清。槐花滿院氣，松子落階聲。
寂寞（一作默）挑燈坐，沈吟蹋月行。年衰自無趣，不是厭承明。
[頁]卷,冊....[4944]442,13
第1163筆
　　　　七言十二句贈駕部吳郎中七兄（時早夏朝歸，閉齋獨處，偶題此什。）　白居易
四月天氣和且清，綠槐陰合沙堤平。獨騎善馬銜鐙穩，初著單衣肢體輕。
退朝下直少徒侶，歸舍閉門無送迎。風生竹夜窗間臥，月照松時臺上行。
春酒冷嘗三數醆，曉琴閒弄十餘聲。幽懷靜境何人別，唯有南宮老駕兄。
[頁]卷,冊....[4944]442,13
第1164筆
　　　　玉真張觀主下小女冠阿容　白居易
綽約小天仙，生來十六年。姑山半峰雪，瑤水一枝蓮。
晚院花留立，春窗月伴眠。回眸雖欲語，阿母在傍[4944]邊。
[頁]卷,冊....[4945]442,13
第1165筆
　　　　龍花寺主家小尼（郭代公愛姬薛氏，幼嘗為尼，小名仙人子。）　白居易
頭青眉眼細，十四女沙彌。夜靜雙林怕，春深一食飢。
步慵行道困，起晚詠經遲。應似仙人子，花宮未嫁時。
[頁]卷,冊....[4945]442,13
第1166筆
　　　　訪陳二　白居易
曉垂朱綬帶，晚著白綸巾。出去為朝客，歸來是野人。
兩餐聊過日，一榻足容身。此外皆閒事，時時訪老陳。
[頁]卷,冊....[4945]442,13
第1167筆
　　　　晚亭逐涼　白居易
送客出門後，移床下砌初。趁涼行繞竹，引睡臥看書。
老更為官拙，慵多向事疏。送窗倚藤杖，人道似僧居。
[頁]卷,冊....[4945]442,13
第1168筆
　　　　曲江憶李十一　白居易
李君歿後共誰遊，柳岸荷亭兩度秋。獨繞曲江行一匝，依前還立水邊愁。
[頁]卷,冊....[4945]442,13
第1169筆
　　　　江亭玩春　白居易
江亭乘曉閱眾芳，春妍景麗草樹光。日消石桂綠嵐氣，風墜木蘭紅露漿。
水蒲漸展書帶葉，山榴半含琴軫房。何物春風吹不變，愁人依舊鬢蒼蒼。
[頁]卷,冊....[4945]442,13
第1170筆
　　　　聞夜砧[4945]　白居易
誰家思婦秋擣帛，月苦風淒砧杵悲。八月九日正長夜，千聲萬聲無了時。
應到天明頭盡白，一聲添得一莖絲。
[頁]卷,冊....[4946]442,13
第1171筆
　　　　板橋路　白居易
梁苑城西二十里，一渠春水柳千條。若為此路今重過，十五年前舊板橋。
曾共玉顏橋上別，不知消息到今朝。
[頁]卷,冊....[4946]442,13
第1172筆
　　　　青門柳　白居易
青青一樹傷心色，曾入幾人離恨中。為近都門多送別，長條折盡減春風。
[頁]卷,冊....[4946]442,13
第1173筆
　　　　梨園弟子　白居易
白頭垂淚話梨園，五十年前雨露恩。莫問華清今日事，滿山紅葉鎖宮門。
[頁]卷,冊....[4946]442,13
第1174筆
　　　　暮江吟　白居易
一道殘陽鋪水中，半江瑟瑟半江紅。可憐九月初三夜，露似真珠月似弓。
[頁]卷,冊....[4946]442,13
第1175筆
　　　　思婦眉　白居易
春風搖蕩自東來，折盡櫻桃綻盡梅。惟餘思婦愁眉結，無限春風吹不開。
[頁]卷,冊....[4946]442,13
第1176筆
　　　　怨詞　白居易
奪寵心那慣，尋思倚殿門。不知移舊愛，何處作新思。
[頁]卷,冊....[4946]442,13
第1177筆
　　　　空（一作寒）閨怨[4946]　白居易
寒月沈沈洞房靜，真珠簾外梧桐影。秋霜欲下手先知，燈底裁縫剪刀冷。
[頁]卷,冊....[4947]442,13
第1178筆
　　　　秋房夜　白居易
雲露青天月漏光，中庭立久卻歸房。水窗席冷未能臥，挑盡殘燈秋夜長。
[頁]卷,冊....[4947]442,13
第1179筆
　　　　採蓮曲　白居易
菱葉縈波荷颭風（一作水），荷花深處小船通。逢郎欲語低頭笑，碧玉搔頭落水中。
[頁]卷,冊....[4947]442,13
第1180筆
　　　　鄰女　白居易
娉婷十五勝天仙，白日姮娥旱地蓮。何處閒教鸚鵡語，碧紗窗下繡床前。
[頁]卷,冊....[4947]442,13
第1181筆
　　　　閨婦　白居易
斜憑繡床愁不動，紅綃帶緩綠鬟低。遼陽春盡無消息，夜合花前日又西。
[頁]卷,冊....[4947]442,13
第1182筆
　　　　移牡丹栽　白居易
金錢買得牡丹栽，何處辭叢別主來。紅芳堪惜還堪恨，百處移將百處開。
[頁]卷,冊....[4947]442,13
第1183筆
　　　　聽夜箏有感　白居易
江州去日聽箏夜，白髮新生不願聞。如今格（一作況）是頭成雪，彈到天明亦任君。
[頁]卷,冊....[4947]442,13
第1184筆
　　　　代謝好妓答崔員外（謝好，妓也。）　白居易
青娥小謝娘，白髮老崔郎。謾愛胸前雪，其如頭上霜。
別後曹家碑背上，思量好字斷君腸。
[頁]卷,冊....[4947]442,13
第1185筆
　　　　琵琶[4947]　白居易
弦清撥刺語錚錚，背卻殘燈就月明。賴是心無惆悵事，不然爭奈子弦聲。
[頁]卷,冊....[4948]442,13
第1186筆
　　　　和殷協律琴思　白居易
秋水蓮冠春草裙，依稀風調似文君。煩君玉指分明語，知是琴心佯不聞。
[頁]卷,冊....[4948]442,13
第1187筆
　　　　寄李蘇州兼示楊瓊　白居易
真娘墓頭春草碧，心奴鬢上秋霜白。為問蘇臺酒席中，使君歌笑與誰同。
就中猶有楊瓊在，堪上東山伴謝公。
[頁]卷,冊....[4948]442,13
第1188筆
　　　　聽彈湘妃怨　白居易
玉軫朱弦瑟瑟徽，吳娃徵調奏湘妃。分明曲裏愁雲雨，似道蕭蕭郎不歸。（江南新詞有云：暮雨蕭蕭郎不歸。）
[頁]卷,冊....[4948]442,13
第1189筆
　　　　閒坐　白居易
暖擁紅爐火，閒搔白髮頭。百年慵裏過，萬事醉中休。
有室同摩詰，無兒比鄧攸。莫論身在日，身後亦無憂。
[頁]卷,冊....[4948]442,13
第1190筆
　　　　不睡　白居易
燄短寒缸盡，聲長曉漏遲。年衰自無睡，不是守三尸。
[頁]卷,冊....[4948]442,13
第1191筆
　　　　初罷中書舍人　白居易
自慚拙宦叨清貴（一作貫），還有癡心怕素餐。或望君臣相獻替，可圖妻子免飢寒。
性疏豈合承恩久，命薄元知濟事難。分寸寵光酬未得，不休更擬覓何官。
[頁]卷,冊....[4949]443,13
第1192筆
　　　　宿陽成驛對月（自此後詩赴杭州路中作）　白居易
親故尋回駕，妻孥未出關。鳳皇池上月，送我過商（一作南）山。
[頁]卷,冊....[4949]443,13
第1193筆
　　　　商山路有感（并序）　白居易
　　前年夏，予自忠州刺史除書歸闕，時刑部李十一侍郎、戶部崔二十員
　　外亦自澧、果二郡守徵還，相次入關，皆同此路。今年，予自中書舍
　　人授杭州刺史，又由此途出。二君己逝，予獨南行，追歎興懷，慨然
　　成詠。後來有與予杓直、虞平遊者，見此短什，能無惻惻乎。儻未忘
　　情，請為繼和。長慶二年七月三十日，題於內鄉縣南亭云爾。
憶昨徵還日，三人歸路同。此生都是夢，前事旋成空。
杓直泉埋玉，虞平燭過風。唯殘樂天在，頭白向江東。
[頁]卷,冊....[4949]443,13
第1194筆
　　　　重感[4949]　白居易
停驂歇路隅，重感一長吁。擾擾生還死，紛紛榮又枯。
困支青竹杖，閒捋白髭鬚。莫歎身衰老，交遊半已無。
[頁]卷,冊....[4950]443,13
第1195筆
　　　　逢張十八員外籍　白居易
旅思正茫茫，相逢此道傍。曉嵐（一作晚風）林葉暗，秋露草花香。
白髮江城守，青衫水部郎。客亭同宿處，忽似夜歸鄉。
[頁]卷,冊....[4950]443,13
第1196筆
　　　　赴杭州重宿棣華驛見楊八舊詩感題一絕　白居易
往恨今愁應不殊，題詩粱下又踟躕。羨君猶夢見兄弟，我到天明睡亦無。
[頁]卷,冊....[4950]443,13
第1197筆
　　　　寓言題僧　白居易
劫風火起燒荒宅，苦海波生蕩破船。力小無因救焚溺，清涼山下且安禪。
[頁]卷,冊....[4950]443,13
第1198筆
　　　　內鄉（一作縣字）村路作　白居易
日下風高野路涼，緩驅疲馬闇思鄉。渭村秋物應如此，棗赤梨紅稻穗黃。
[頁]卷,冊....[4950]443,13
第1199筆
　　　　路上寄銀匙與阿龜　白居易
謫宦心都慣，辭鄉去不難。緣留龜子住，涕淚一闌干。
小子須嬌養，鄒婆為好看。銀匙封寄汝，憶我即加餐。
[頁]卷,冊....[4950]443,13
第1200筆
　　　　山泉煎茶有懷　白居易
坐酌泠泠水，看煎瑟瑟塵。無由持一碗，寄與愛茶人。
[頁]卷,冊....[4950]443,13
第1201筆
　　　　郢州贈王八使君　白居易
昔是詩狂客，今為酒病夫。強吟翻悵望，縱醉不歡娛。
鬢髮三分白，交親一半無。郢城君莫厭，猶校近京都。
[頁]卷,冊....[4951]443,13
第1202筆
　　　　吉祥寺見錢侍郎題名　白居易
雲雨三年別，風波萬里行。愁來（一作秋心）正蕭索，況見古人名。
[頁]卷,冊....[4951]443,13
第1203筆
　　　　重到江州感舊遊題郡樓十一韻　白居易
掌綸知是忝，剖竹信為榮。才薄官仍重，恩深責尚輕。
昔徵從典午，今出自承明。鳳詔休揮翰，漁歌欲濯纓。
還乘小艛艓，卻到古湓城。醉客臨江待，禪僧出郭迎。
青山滿眼在，白髮半頭生。又校三年老，何曾一事成。
重過蕭寺宿，再上庾樓行。雲水新秋思，閭閻舊日情。
郡民猶認得，司馬詠詩聲。
[頁]卷,冊....[4951]443,13
第1204筆
　　　　贈江州李十使君員外十二韻　白居易
我本江湖上，悠悠任運身。朝隨賣藥（一作採樵）客，暮伴釣（一作打）魚人。
跡為燒丹隱，家緣嗜酒貧。經過剡谿雪，尋覓武陵春。
豈有疏狂性，堪為侍從臣。仰頭驚鳳闕，下口觸龍鱗。
劍佩辭天上，風波向海濱。非賢虛偶聖，無屈敢（一作可）求伸。
昔去曾同日，今來即後塵。（元和末，余與李員外同日黜官，今又相次出為刺史。）中年俱白髮，左宦各朱輪。
長短才雖異，榮枯事略均。殷勤李員外，不合不相親。
[頁]卷,冊....[4951]443,13
第1205筆
　　　　題別遺愛草堂兼呈李十使君（李亦廬山人，常隱白鹿洞。）　白居易
曾住爐峰下，書堂對藥臺。斬新蘿徑合，依舊竹窗開。
砌水親開決，池荷手自栽。五年方暫至，一宿又須[4951]回。
縱未長歸得，猶勝不到來。君家白鹿洞，聞道亦生苔。
[頁]卷,冊....[4952]443,13
第1206筆
　　　　重題（一作重題別遺愛草堂）　白居易
泉石尚依依，林疏僧亦稀。何年辭水閣，今夜宿雲扉。
謾獻長楊賦，虛拋薜荔衣。不能成一事，贏得白頭歸。
[頁]卷,冊....[4952]443,13
第1207筆
　　　　夜泊旅望　白居易
少睡多愁客，中宵起望鄉。沙明連浦月，帆白滿船霜。
近海江彌闊，迎秋夜更長。煙波三十宿，猶未到錢唐。
[頁]卷,冊....[4952]443,13
第1208筆
　　　　九江北岸遇風雨　白居易
黃梅縣邊黃梅雨，白頭浪裏白頭翁。九江闊處不見岸，五月盡時（一作將盡）多惡風。
人間穩路應無限，何事拋身在（一作來）此中。
[頁]卷,冊....[4952]443,13
第1209筆
　　　　舟中晚起　白居易
日高猶掩水窗眠，枕簟清涼八月天。泊處或依沽酒店，宿時多伴釣魚船。
退身江海應無用，憂國朝廷自有賢。且向錢唐湖上去，冷吟閒醉二三年。
[頁]卷,冊....[4952]443,13
第1210筆
　　　　秋寒　白居易
雪鬢年顏老，霜庭景氣秋。病看妻檢藥，寒遣婢梳頭。
身外名何有，人間事且休。澹然方寸內，唯擬學虛舟。
[頁]卷,冊....[4952]443,13
第1211筆
　　　　初到郡齋寄錢湖州李蘇州（聊取二郡一哂，故有落句之戲。）　白居易
俱來滄海郡，半作白頭翁。謾道風煙接，何曾笑語同。
吏稀秋稅畢，客散晚庭（一作亭）空。霽後當樓月，潮來滿座風。
霅溪殊冷僻，茂苑太繁雄。唯此（一作有）錢唐郡，閒忙恰得中。
[頁]卷,冊....[4953]443,13
第1212筆
　　　　對酒自勉　白居易
五十江城守，停杯一自思。頭仍未盡白，官亦不全卑。
榮寵尋過分，歡娛已校遲。肺傷雖怕酒，心健尚誇詩。
夜舞吳娘袖，春歌蠻子詞。猶堪三五歲，相伴醉花時。
[頁]卷,冊....[4953]443,13
第1213筆
　　　　郡樓夜宴留客　白居易
北客勞相訪，東樓為一開。褰（一作卷）簾待月出，把火看潮來。
豔聽（一作唱）竹枝曲，香傳蓮子杯。寒天殊未曉，歸騎卻遲迴。
[頁]卷,冊....[4953]443,13
第1214筆
　　　　醉題候仙亭　白居易
蹇步垂朱綬，華纓映白鬚。何因駐衰老，只有且歡娛。
酒興還應在，詩情可便無。登山與臨水，猶未要人扶。
[頁]卷,冊....[4953]443,13
第1215筆
　　　　東院　白居易
松下軒廊竹下房，暖簷晴日滿繩床。淨名居士經三卷，榮啟先生琴一張。
老去齒衰嫌橘醋，病來肺渴覺茶香。有時閒酌無人伴，獨自騰騰入醉鄉。
[頁]卷,冊....[4953]443,13
第1216筆
　　　　虛白堂[4953]　白居易
虛白堂前衙退後，更無一事到中心。移床就日簷間臥，臥詠閒詩側枕琴。
[頁]卷,冊....[4954]443,13
第1217筆
　　　　閒夜詠懷因招周協律劉薛二秀才　白居易
世名檢束為朝士，心性疏慵是野夫。高置寒燈如客店，深藏夜火似僧爐。
香濃酒熟能嘗否，冷澹詩成肯和無。若厭雅吟須俗飲，妓筵勉力為君鋪。
[頁]卷,冊....[4954]443,13
第1218筆
　　　　晚興　白居易
極浦收殘雨，高城駐落暉。山明虹半出，松闇鶴雙歸。
將吏隨衙散，文書入務稀。閒吟倚新竹，筠粉污朱衣。
[頁]卷,冊....[4954]443,13
第1219筆
　　　　衰病　白居易
老與病相仍，華簪髮不勝。行多朝散藥，睡少夜停燈。
祿食分供鶴，朝衣減施僧。性多移不得，郡政謾如繩。
[頁]卷,冊....[4954]443,13
第1220筆
　　　　病中對病鶴　白居易
同病病夫憐病鶴，精神不損翅翎傷。未堪再舉摩霄漢，只合相隨覓稻粱。
但作悲吟和嘹唳，難將俗貌對昂藏。唯應一事宜為伴，我髮君毛俱似霜。
[頁]卷,冊....[4954]443,13
第1221筆
　　　　夜歸　白居易
半醉閒行湖岸東，馬鞭敲鐙轡瓏璁。萬株松樹青山上，十里沙堤明月中。
樓角漸移當路影，潮頭欲過滿江風。歸來未放笙歌散，畫戟門開蠟燭紅。
[頁]卷,冊....[4954]443,13
第1222筆
　　　　臘後歲前遇景詠意　白居易
海梅半日柳微黃，凍水初融日欲長。度臘都無苦霜霰，迎春先有好風光。
郡中起晚聽衙鼓，城上行慵倚女牆。公事漸閒身且健，使君殊未厭餘杭。
[頁]卷,冊....[4955]443,13
第1223筆
　　　　白髮　白居易
雪髮隨梳落，霜毛繞鬢垂。加添老氣味，改變舊容儀。
不肯長如漆，無過總作絲。最憎明鏡裏，黑白半頭時。
[頁]卷,冊....[4955]443,13
第1224筆
　　　　錢湖州以箬下酒李蘇州以五酘酒相次寄到無因同飲聊詠所懷　白居易
勞將箬下忘憂物，寄與江成愛酒翁。鐺腳三州何處會，甕頭一醆幾時同。
傾如竹葉盈樽綠，飲作桃花上面紅。莫怪殷勤醉相憶，曾陪西省與南宮。
[頁]卷,冊....[4955]443,13
第1225筆
　　　　花樓望雪命宴賦詩　白居易
連天際海白皚皚，好上高樓望一回。何處更能分道路，此時兼不認池臺。
萬重雲樹山頭翠，百尺花樓江畔開。素壁聯題分韻句，紅爐巡飲暖寒杯。
冰鋪湖水銀為面，風卷汀沙玉作堆。絆惹舞人春豔曳，句留醉客夜裴回。
輸將虛白堂前鶴，失卻樟亭驛後梅。別有故情偏憶得，曾經窮苦照書來。
[頁]卷,冊....[4955]443,13
第1226筆
　　　　晚歲　白居易
壯歲忽已去，浮榮何足論。身為百口長，官是一州尊。
不覺白雙鬢，徒言朱兩轓。病難施郡政，老未答君恩。
歲暮別兄弟，年衰無子孫。惹愁諳世網，治苦賴空門。
帶知腰瘦，看燈覺眼昏。不緣衣食繫，尋合返[4955]丘園。
[頁]卷,冊....[4956]443,13
第1227筆
　　　　宿竹閣　白居易
晚坐松簷下，宵眠竹閣間。清虛當服藥，幽獨抵歸山。
巧未能勝拙，忙應不及閒。無勞別修道，即此是玄關。
[頁]卷,冊....[4956]443,13
第1228筆
　　　　歲暮枉衢州張使君書並詩因以長句報之　白居易
西州彼此意何如，官職蹉跎歲欲除。浮石潭邊停五馬，望濤樓上得雙魚。
萬言舊手才難敵，五字新題思有餘。貧薄詩家無好物，反投桃李報瓊琚。（張曾應萬言登科。）
[頁]卷,冊....[4956]443,13
第1229筆
　　　　和薛秀才尋梅花同飲見贈　白居易
忽驚林下發寒梅，便試花前飲冷杯。白馬走迎詩客去，紅筵鋪待舞人來。
歌聲怨處微微落，酒氣熏時旋旋開。若到歲寒無雨雪，猶應醉得兩三回。
[頁]卷,冊....[4956]443,13
第1230筆
　　　　與諸客空腹飲　白居易
隔宿書招客，平明飲暖寒。麴神寅日合，酒聖卯時歡。
促膝纔飛白，酡顏已渥丹。碧籌攢米碗，紅袖拂骰盤。
醉後歌尤異，狂來舞不難。拋杯語同坐，莫作老人看。
[頁]卷,冊....[4956]443,13
第1231筆
　　　　小歲日對酒吟錢湖州所寄詩　白居易
獨酌無多興，閒吟有所思。一杯新歲酒，兩句故人詩。
楊柳初黃日，髭鬚半白時。蹉跎春氣味，彼此老心知。
[頁]卷,冊....[4956]443,13
第1232筆
　　　　錢唐湖春行　白居易
孤山寺北賈亭西，水面初平雲腳低。幾處早鶯爭暖樹，誰家新燕啄春泥。
亂花漸欲迷人眼，淺草纔能沒馬蹄。最愛湖東行不足，綠楊陰裏白沙堤。
[頁]卷,冊....[4957]443,13
第1233筆
　　　　題靈隱寺紅辛夷花戲酬光上人　白居易
紫粉筆含尖火燄，紅胭脂染小蓮花。芳情鄉（一作香）思知多少，惱得山僧悔出家。
[頁]卷,冊....[4957]443,13
第1234筆
　　　　重向火　白居易
火銷灰復死，疏葉已經旬。豈是人情薄，其如天氣春。
風寒忽再起，手冷重相親。卻就紅爐坐，心如逢故人。
[頁]卷,冊....[4957]443,13
第1235筆
　　　　候仙（一作山）亭同諸客醉作　白居易
謝安山下空攜妓，柳惲洲邊只賦詩。爭（一作不）及湖亭今日會（一作醉），嘲花詠水贈蛾眉。
[頁]卷,冊....[4957]443,13
第1236筆
　　　　城上　白居易
城上鼕鼕鼓，朝衙復晚衙。為君慵不出，落盡遶城花。
[頁]卷,冊....[4957]443,13
第1237筆
　　　　早行林下　白居易
披衣未冠櫛，晨起入前林。宿露殘花氣，朝光新葉陰。
傍松人跡少，隔竹鳥聲深。閒倚小橋立，傾頭時一吟。
[頁]卷,冊....[4957]443,13
第1238筆
　　　　送李校書趁寒食歸義興山居[4957]　白居易
大見騰騰詩酒客，不憂生計似君稀。到舍將何作寒食，滿船唯載樹陰歸。
[頁]卷,冊....[4958]443,13
第1239筆
　　　　題孤山寺山石榴花示諸僧眾　白居易
山榴花似結紅巾，容豔新妍占斷春。色相故關（一作開）行道地，香塵擬觸坐禪人。
瞿曇弟子君知否，恐是天魔女化身。
[頁]卷,冊....[4958]443,13
第1240筆
　　　　獨行　白居易
闇誦黃庭經在口，閒攜青竹杖隨身。晚花新筍堪為伴，獨入林行不要人。
[頁]卷,冊....[4958]443,13
第1241筆
　　　　二月五日花下作　白居易
二月五日花如雪，五十二人頭似霜。聞有酒時須笑樂，不關身事莫思量。
羲和趁日沈西海，鬼伯驅人葬北邙。只有且來花下醉，從人笑道老顛狂。
[頁]卷,冊....[4958]443,13
第1242筆
　　　　戲題木蘭花　白居易
紫房日照胭脂拆，素豔風吹膩粉開。怪得獨饒脂粉態，木蘭曾作女郎來。
[頁]卷,冊....[4958]443,13
第1243筆
　　　　清明日觀妓舞聽客詩　白居易
看舞顏如玉，聽詩韻似金。綺羅從許笑，弦管不妨吟。
可惜春風老，無嫌酒醆深。辭花送寒食，併在此時心。
[頁]卷,冊....[4958]443,13
第1244筆
　　　　西湖晚歸回望孤山寺贈諸客　白居易
柳湖松島蓮花寺，晚動歸橈出道場。盧橘子低山雨重，棕（一作栟）櫚葉戰水風涼。
煙波澹蕩搖空碧，樓殿參[4958]差倚夕陽。到岸請君回首望，蓬萊宮在海中央。
[頁]卷,冊....[4959]443,13
第1245筆
　　　　湖中自照　白居易
重重照影看容鬢，不見朱顏見白絲。失卻少年無處覓，泥他（一作池）湖水欲何為。
[頁]卷,冊....[4959]443,13
第1246筆
　　　　贈蘇鍊師　白居易
兩鬢蒼然心浩然，松窗深處藥爐前。攜將道士通宵語，忘卻花時（一作光）盡日眠。
明鏡懶開長在匣，素琴欲弄半無弦。猶嫌莊子多詞句，只讀逍遙六七篇。
[頁]卷,冊....[4959]443,13
第1247筆
　　　　杭州春望　白居易
望海樓明照曙霞，（城東樓名望海樓。）護江堤白蹋晴沙。濤聲夜入伍員廟，柳色春藏蘇小家。
紅袖織綾誇柿蒂，（杭州出柿，蒂花者尤佳。）青旗沽酒趁梨花。（其俗釀酒，趁梨花時熟，號為梨花春。）誰開湖寺西南路，草綠裙腰一道斜。（孤山寺路在湖洲中，草綠時，望如裙腰。）
[頁]卷,冊....[4959]443,13
第1248筆
　　　　飲散夜歸贈諸客　白居易
鞍馬夜紛紛，香街起暗塵。回鞭招飲妓，分火送歸人。
風月應堪惜，杯觴莫厭頻。明朝三月盡，忍不送殘春。
[頁]卷,冊....[4959]443,13
第1249筆
　　　　湖亭晚歸　白居易
盡日湖亭臥，心閒事亦稀。起因殘醉醒，坐待晚涼歸。
松雨飄藤帽，江風透葛衣。柳堤行不厭，沙軟絮霏霏。
[頁]卷,冊....[4959]443,13
第1250筆
　　　　東樓南望八韻　白居易
不厭東南望，江樓對海門。風濤生有信，天水合無痕。
鷁帶雲帆動，鷗和雪浪翻。魚鹽聚為市，煙火起成村。
日腳金波碎，峰頭鈿點繁。送秋千里雁，報暝一聲猿。
已豁煩襟悶，仍開病眼昏。郡中登眺處，無勝比東軒。
[頁]卷,冊....[4960]443,13
第1251筆
　　　　醉中酬殷協律　白居易
泗水亭邊一分散，浙江樓上重遊陪。揮鞭二十年前別，命駕三千里外來。
醉袖放狂相向舞，愁眉和笑一時開。留君夜住非無分，且盡青娥紅燭臺。
[頁]卷,冊....[4960]443,13
第1252筆
　　　　孤山寺遇雨　白居易
拂波雲色重，灑葉雨聲繁。水鷺（一作鳥）雙飛起，風荷一向翻。
空濛連北岸，蕭颯入東軒。或擬湖中宿，留船在寺門。
[頁]卷,冊....[4960]443,13
第1253筆
　　　　樟亭雙櫻樹　白居易
南館西軒兩樹櫻，春條長足夏陰成。素華朱實今雖盡，碧葉風來別有情。
[頁]卷,冊....[4960]443,13
第1254筆
　　　　湖上夜飲　白居易
郭外迎人月，湖邊醒酒風。誰留使君飲，紅燭在舟中。
[頁]卷,冊....[4960]443,13
第1255筆
　　　　贈沙鷗　白居易
老逼教垂白，官科遣著緋。形骸雖有累，方寸卻無機。
遇酒多先醉，逢山愛晚歸。沙鷗不知我，猶避隼旟[4960]飛。
[頁]卷,冊....[4961]443,13
第1256筆
　　　　餘杭形勝　白居易
餘杭形勝四方無，州傍青山縣枕湖。遶郭荷花三十里，拂城松樹一千株。
夢兒亭古傳名謝，教妓樓新道姓蘇。（州西靈隱山，上有夢謝亭，即是杜明浦夢謝靈運之所，因名客兒也，蘇小小本錢唐妓人也。）獨有使君年太老，風光不稱白髭鬚。
[頁]卷,冊....[4961]443,13
第1257筆
　　　　江樓夕望招客　白居易
海天東望夕茫茫，山勢川形闊復長。燈火萬家城四畔，星河一道水中央。
風吹古木晴天雨，月照平沙夏夜霜。能就江樓銷暑否，比君茅舍較清涼。
[頁]卷,冊....[4961]443,13
第1258筆
　　　　新秋病起　白居易
一葉落梧桐，年光半又空。秋多上階日，涼足入懷風。
病瘦形如鶴，愁焦鬢似蓬。損心詩思裏，伐性酒狂中。
華蓋何曾惜，金丹不致功。猶須自慚愧，得作白頭翁。
[頁]卷,冊....[4961]443,13
第1259筆
　　　　木芙蓉花下招客飲　白居易
晚涼思飲兩三杯，召得江頭酒客來。莫怕秋無伴醉物，水蓮花盡木蓮開。
[頁]卷,冊....[4961]443,13
第1260筆
　　　　悲歌　白居易
白頭新洗鏡新磨，老逼身來不奈何。耳裏頻聞故人死，眼前唯覺少年多。
塞鴻遇暖猶回翅，江水因潮亦反波。獨有衰顏留不得，醉來無計但悲歌。
[頁]卷,冊....[4961]443,13
第1261筆
　　　　江樓晚眺景物鮮奇吟玩成篇寄水部張員外　白居易
澹煙疏雨間斜陽，江色鮮明海氣涼。蜃散雲收破樓閣，虹殘水照斷橋梁。
風翻白浪花千片，雁點青天字一行。好著丹青圖畫（一作寫）取，題詩寄與水曹郎。
[頁]卷,冊....[4962]443,13
第1262筆
　　　　夜招周協律兼答所贈　白居易
滿眼雖多客，開眉復向誰。少年非我伴，秋夜與君期。
落魄俱耽酒，殷勤共愛詩。相鄰別有意，彼此老無兒。
[頁]卷,冊....[4962]443,13
第1263筆
　　　　重酬周判官　白居易
秋愛冷吟春愛醉，詩家眷屬酒家仙。若教早被浮名繫，可得閒遊三十年。
[頁]卷,冊....[4962]443,13
第1264筆
　　　　飲後夜醒　白居易
黃昏飲散歸來臥，夜半人扶強起行。枕上酒容和睡醒，樓前海月伴潮生。
將歸梁燕還重宿，欲滅窗燈卻復明。直至曉來猶妄想，耳中如有管弦聲。
[頁]卷,冊....[4962]443,13
第1265筆
　　　　代賣薪女贈諸妓　白居易
亂蓬為鬢布為巾（一作裙），曉蹋寒山自負薪。一種錢唐江畔女，著紅騎馬是何人。
[頁]卷,冊....[4962]443,13
第1266筆
　　　　奉和李大夫題新詩二首各六韻　因嚴亭（一作固嚴）　白居易
箕潁人窮獨，蓬壺路阻難。何如兼吏隱，復得事躋攀。
巖樹羅階下，江雲貯棟間。似移天目石，疑入武丘[4962]山。
清景徒堪賞，皇恩肯放閒。遙知興未足，即被詔徵還。
[頁]卷,冊....[4963]443,13
第1267筆
　　　　奉和李大夫題新詩二首各六韻　忘筌亭　白居易
翠巘公門對，朱軒野徑連。只開新戶牖，不改舊風煙。
虛室閒生白，高情澹入玄。酒容同座勸，詩借屬城傳。
自笑滄江畔，遙思絳帳前。亭臺隨處（一作事）有，爭敢比忘筌。
[頁]卷,冊....[4963]443,13
第1268筆
　　　　予以長慶二年冬十月到杭州明年秋九月始與范陽盧賈汝南周元範蘭陵蕭悅清河崔求東萊劉方輿同遊恩德寺之泉洞竹石籍甚久矣及茲目擊果愜心期因自嗟云到郡周歲方來入寺半日復去俯視朱綬仰睇白雲有愧於心遂留絕句　白居易
雲水埋藏恩德洞（一作寺），簪裾束縛使君身。暫來不宿歸州去，應被山呼作俗人。
[頁]卷,冊....[4963]443,13
第1269筆
　　　　早冬　白居易
十月江南天氣好，可憐冬景似春華。霜經未殺萋萋草，日暖初乾漠漠沙。
老柘葉黃如嫩樹，寒櫻枝白是狂花。此時卻羨閒人醉，五馬無由入酒家。
[頁]卷,冊....[4963]443,13
第1270筆
　　　　歲假內命酒贈周判官蕭協律　白居易
共知欲老流年急，且喜新正假日頻。聞健此時相勸醉，偷閒何處共尋春。
腳隨周叟行猶疾，頭比蕭翁白未勻。歲酒先拈辭不得，被君推作少年人。
[頁]卷,冊....[4963]443,13
第1271筆
　　　　與諸客攜酒尋去年梅花有感[4963]　白居易
馬上同攜今日杯，湖邊共覓去春梅。年年只是人空老，處處何曾花不開。
詩思又牽吟詠發，酒酣閒喚管弦來。樽前百事皆依舊，點檢惟無薛秀才。（去年與薛景文同賞，今年長逝。）
[頁]卷,冊....[4964]443,13
第1272筆
　　　　醉送李協律赴湖南辟命因寄沈八中丞　白居易
富陽山底樟亭畔，立馬停舟飛酒盂。曾共中丞情繾綣，暫留協律語踟躕。
紫微星北承恩去，青草湖南稱意無。不羨君官羨君幕，幕中收得阮元瑜。
[頁]卷,冊....[4964]443,13
第1273筆
　　　　內道場永讙上人就郡見訪善說維摩經臨別請詩因以此贈　白居易
五夏登壇內殿師，水為心地玉為儀。正傳金粟如來偈，何用錢唐太守詩。
苦海出來應有路，靈山別後可無期。他生莫忘今朝會，虛白亭中法樂（一作發藥）時。
[頁]卷,冊....[4964]443,13
第1274筆
　　　　見李蘇州示男阿武詩自感成詠　白居易
遙羨青雲裏，祥鸞正引雛。自憐滄海伴，老蚌不生珠。
[頁]卷,冊....[4964]443,13
第1275筆
　　　　五月十五日夜月　白居易
歲熟人心樂，朝遊復夜遊。春風來海上，明月在江頭。
燈火家家市，笙歌處處樓。無妨思帝里，不合厭杭州。
[頁]卷,冊....[4964]443,13
第1276筆
　　　　題州北路傍老柳樹　白居易
皮枯緣受風霜久，條短為應攀折頻。但見半衰當此路，不知初種是何人。
雪花零碎逐年減，煙葉稀疏隨分新。莫道老株芳意少，逢春猶勝不逢春。
[頁]卷,冊....[4964]443,13
第1277筆
　　　　題清頭陀　白居易
頭陀獨宿寺西峰，百尺禪庵半夜鐘。煙月蒼蒼風瑟瑟，更無雜樹對山松。
[頁]卷,冊....[4965]443,13
第1278筆
　　　　自歎二首　白居易
形羸自覺朝餐減，睡少偏知夜漏長。實事漸消虛事在，銀魚金帶遶腰光。

二毛曉落梳頭懶，兩眼春昏點藥頻。唯有閒行猶得在，心情未到不如人。

[頁]卷,冊....[4965]443,13
第1279筆
　　　　湖上醉中代諸妓寄嚴郎中　白居易
笙歌杯酒正歡娛，忽憶仙郎望帝都。借問連宵直南省，何如盡日醉西湖。
蛾眉別久心知否，雞舌含多口厭無。還有些些惆悵事，春來山路見蘼蕪。
[頁]卷,冊....[4965]443,13
第1280筆
　　　　自詠　白居易
悶發每吟詩引興，興來兼酌（一作著）酒開顏。欲逢假（一作暇）日先招客，正對衙時亦望山。
句檢簿書多鹵莽，隄防官吏少機關。誰能頭白勞心力，人道無才也是閒。
[頁]卷,冊....[4965]443,13
第1281筆
　　　　晚興　白居易
草淺馬翩翩，新晴薄暮天。柳條春拂面，衫袖醉垂鞭。
立語花堤上，行吟水寺前。等閒消一日，不覺過三年。
[頁]卷,冊....[4965]443,13
第1282筆
　　　　早興　白居易
晨光出照屋梁明，初打開門鼓一聲。犬上階眠知地溼，鳥臨窗語報天晴。
半銷宿酒頭仍重，新脫冬衣體[4965]乍輕。睡覺心空思想盡，近來鄉夢不多成。
[頁]卷,冊....[4966]443,13
第1283筆
　　　　竹樓宿　白居易
小書樓下千竿竹，深火爐前一醆燈。此處與誰相伴宿，燒丹道士坐禪僧。
[頁]卷,冊....[4966]443,13
第1284筆
　　　　湖上招客送春汎舟　白居易
欲送殘春招酒伴，客中誰最有風情。兩瓶箬下新開得，一曲霓裳初教成。（時崔湖州寄新箬下酒來，樂妓按霓裳羽衣曲初畢。）
排比管弦行翠袖，指麾船舫點紅旌。慢牽好向湖心去，恰似菱花鏡上行。
[頁]卷,冊....[4966]443,13
第1285筆
　　　　戲醉客　白居易
莫言魯國書生懦，莫把杭州刺史欺。醉客請君開（一作閑）眼望，綠楊風下有紅旗。
[頁]卷,冊....[4966]443,13
第1286筆
　　　　紫陽花（招賢寺有山花一樹，無人知名，色紫氣香，芳麗可愛，頗類仙物，因以紫陽花名之。）　白居易
何年植向仙壇上，早晚移栽到梵家。雖在人間人不識，與君名作紫陽花。
[頁]卷,冊....[4966]443,13
第1287筆
　　　　郡齋旬假始命宴呈座客示郡寮（自此後在蘇州作）　白居易
公門日兩衙，公假月三旬。衙用決簿領，旬以會親賓。
公多及私少，勞逸常不均。況為劇郡長，安得閒宴頻。
下車已二月，開筵始今晨。初黔軍廚突，一拂郡榻塵。
既備獻酬禮，亦具水陸珍。萍醅箬溪醑，水鱠松江鱗。
侑食樂懸動，佐懽妓席陳。風流吳中（一作地）客，佳麗江南人。
歌節點隨袂，舞香遺在茵。清奏凝未闋，酡（一作朱）顏氣（一作酡）已春。
眾賓勿遽起，群（一作郡）寮且逡巡。無輕一日醉，用犒九日勤。
微波九日勤，何以治吾民。微此一日醉，何以樂吾身。
[頁]卷,冊....[4967]444,13
第1288筆
　　　　題西亭　白居易
朝亦視簿書，暮亦視簿書。簿書視未竟，蟋蟀鳴座隅。
始覺芳歲晚，復嗟塵務拘。西園景多暇，可以少躊躇。
池鳥澹容與，橋柳高扶疏。煙蔓嫋青薜，水花披白蕖。
何人造茲亭，華敞綽有餘。四簷軒鳥翅，複屋羅蜘蛛。
直廊底曲房，窱深且虛。修竹夾左右，清風來徐徐。
此宜宴佳（一作嘉）賓，鼓瑟吹笙竽。荒淫即不可，廢曠將何如。
幸有酒與樂，及時歡且娛。忽其解郡印，他人來此居。
[頁]卷,冊....[4967]444,13
第1289筆
　　　　郡中西園[4967]　白居易
閒園多芳草，春夏香靡靡。深樹足佳禽，旦暮鳴不已。
院門閉松竹，庭徑穿蘭芷。愛彼池上橋，獨來聊徙倚。
魚依藻長樂，鷗見人暫起。有時舟隨風，盡日蓮照水。
誰知郡府內，景物閒如此。始悟諠靜緣，何嘗繫遠邇。
[頁]卷,冊....[4968]444,13
第1290筆
　　　　北亭臥　白居易
樹（一作遠）綠晚陰合，池涼朝氣清。蓮開有佳色，鶴唳無凡聲。
唯此閒寂境，愜我幽獨情。病假十五日，十日臥茲亭。
明朝吏呼起，還復視黎甿。
[頁]卷,冊....[4968]444,13
第1291筆
　　　　一葉落　白居易
煩暑鬱未退，涼飆潛已起。寒溫與盛衰，遞相為表裏。
蕭蕭秋林下，一葉忽先委。勿言微搖落（一作一葉微），搖落從此始。
[頁]卷,冊....[4968]444,13
第1292筆
　　　　崔湖州贈紅石琴薦煥如錦文無以答之以詩酬謝　白居易
赬錦支綠綺，韻同相感深。千年古澗石，八月秋堂琴。
引出山水思，助成金玉音。人間無可比，比我與君心。
[頁]卷,冊....[4968]444,13
第1293筆
　　　　九日宴集醉題郡樓兼呈周殷二判官　白居易
前年九日餘杭郡（一作在餘杭），呼賓命宴虛白堂。去年九日到東洛，今年九日來吳鄉。
兩邊蓬鬢一時白，三處菊花同色黃。一日日知添老病（一作態），一年年覺惜重陽。
江南九月未搖落，柳青蒲綠稻穟香。姑蘇臺榭倚蒼靄，太湖山水含清光。
可憐假日好天色，公門吏靜風景涼。榜舟鞭馬取賓客，掃樓拂席排壺觴。
胡琴[4968]錚鏦指撥刺，吳娃美（一作細）麗眉眼長。笙歌一曲思凝絕，金鈿再拜光低昂。
日腳欲落備燈燭，風頭漸高加酒漿。觥醆豔翻菡萏葉，舞鬟擺落茱萸房。
半酣憑檻起四顧，七堰八門六十坊。遠近高低寺間出，東西南北橋相望。
水道脈分櫂鱗次，里閭碁布城冊方。人煙樹色無隙罅，十里一片青茫茫。
自問有何才與政，高廳大館居中央。銅魚今乃澤國節，刺史是古吳都王。
郊無戎馬郡無事，門有棨戟腰有章。盛時儻來合慚愧，壯歲忽去還感傷。
從事醒歸應不可，使君醉倒亦何妨。請君停杯聽我語，此語真實非虛狂。
五旬已過不為夭，七十為期蓋是常。須知菊酒登高會，從此多無二十場。
[頁]卷,冊....[4969]444,13
第1294筆
　　　　同微之贈別郭虛舟鍊師五十韻　白居易
我為江司馬，君為荊判司。俱當愁悴日，始識虛丹師。
師年三十餘，白皙好容儀。專心在鉛汞，餘力工琴棋。
靜彈弦數聲，閒飲酒一卮。因指塵土下，蜉蝣良可悲。
不聞姑射上，千歲冰雪肌。不見遼城外，古今塚纍纍。
嗟我天地間，有術人莫知。得可逃死籍，不唯走三尸。
授我參同契，其辭妙且微。六一閟扃鐍，子午守雄雌。
我讀隨日悟，心中了無疑。黃芽與紫車，謂其坐致之。
自負因自歎，人生號男兒。若不佩金印，即合翳玉芝。
高謝人間世，深結山中期。泥壇方合矩，鑄鼎圓中。
鑪橐一以動，瑞氣紅輝輝。齋心獨歎拜，中夜偷一窺。
二物正訢合，厥狀何怪奇。綢繆夫婦體，狎獵魚龍姿。
簡寂館鐘後，紫霄峰曉時。心塵未淨潔，火候遂參差。
萬壽覬刀圭，千功失毫釐。先生彈指起，奼女隨煙飛。
始知緣會閒，陰騭不可移。藥灶今夕罷，詔書明日追。
追我復追君，次第承恩私。官雖小大殊，同立白玉墀。
我直紫微闥，手進賞罰詞。君侍玉皇座，口含生殺機。
直躬易媒孽，浮俗多瑕疵。轉徒今安在，越嶠吳江湄。
一提支郡印，一建連帥旗。何[4969]言四百里，不見如天涯。
秋風旦夕來，白日西南馳。雪霜各滿鬢，朱紫徒為衣。
師從廬山洞，訪舊來於斯。尋君又覓我，風馭紛逶迤。
帔裾曳黃絹，鬚髮垂青絲。逢人但斂手，問道亦頷頤。
孤雲難久留，十日告將歸。款曲話平昔，殷勤勉衰羸。
後會杳何許，前心日磷緇。俗家無異物，何以充別食。
素牋一百句，題附元家詩。朱頂鶴一隻，與師雲間騎。
雲間鶴背上，故情若相思。時時摘一句，唱作步虛辭。
[頁]卷,冊....[4970]444,13
第1295筆
　　　　霓裳羽衣（一有舞字）歌（和微之）　白居易
我昔元和侍憲皇，曾陪內宴宴昭陽。千歌百（一作萬）舞不可數，就中最愛霓裳舞。
舞時寒食春風天，玉鉤欄下香案前。案前舞者顏如玉，不著人家（一作間）俗衣服。
虹裳霞帔步搖冠，鈿瓔纍纍佩珊珊。婷婷似不任羅綺，顧聽樂懸行復止。
磬簫箏笛遞相攙，擊擫彈吹聲邐迤。（凡法曲之初，眾樂不齊，唯金石絲竹次第發聲。霓裳序初，亦復如此。）散序六奏未動衣，陽臺宿雲慵不飛。（散序六遍無拍，故不舞也。）
中序擘騞初入拍，秋竹竿裂春冰拆。（中序始有拍，亦名拍序。）飄然轉旋（去聲）迴雪輕，嫣然縱送游龍驚。
小垂手後柳無力，斜曳裾時雲欲生。（四句皆霓裳舞之初態。）煙蛾斂略不勝態，風袖低昂如有情。
上元點鬟招萼綠，王母揮袂別飛瓊。（許飛瓊、萼綠華，皆女仙也。）繁音急節十二遍，跳珠撼玉何鏗錚。（霓裳破凡十二遍而終。）
翔鸞舞了卻收翅，唳鶴曲終長引聲。（凡曲將畢，皆聲拍促速，唯霓裳之末，長引一聲也。）當時乍見驚心目，凝視諦聽殊未足。
一落人間八九年，耳冷不曾聞此曲。湓城但聽山魈語，巴峽唯聞杜鵑哭。（予自江州司馬轉忠州刺史。）
移嶺錢唐第二年，始有心情問（一作聞）絲竹。玲瓏箜篌謝好箏，陳寵觱栗沈平笙。
清弦脆管纖纖手，教得霓裳一曲成。（自玲瓏以下，皆杭之妓名。）虛白亭前湖水畔，前後祗應三度按。
便除庶子拋卻來，聞道如今各星散。今年五月至蘇州，朝鍾暮角催白頭。
貪看案牘常侵夜，不聽笙歌[4970]直到秋。秋來無事多閒悶，忽憶霓裳無處問。
聞君部內多樂徒，問有霓裳舞者無。答云七縣十（一作州千）萬戶，無人知有霓裳舞。
唯寄長歌與我來，題作霓裳羽衣譜。四幅花牋碧間紅，霓裳實錄在其中。
千姿萬狀分明見，恰與〔昭〕（朝）陽舞者同。眼前彷彿睹形質，昔日今朝想如一。
疑從魂夢呼召來，似著丹青圖寫出。我愛霓裳君合知，發於歌詠（一作引）形於詩。
君不見我歌云，驚破霓裳羽衣曲。（長恨歌云。）又不見我詩云，曲愛霓裳未拍時。（錢唐詩云。）
由來能事皆有主，楊氏創聲君造譜。（開元中西涼府節度楊敬述造）。君言此舞難得（一作其）人，須是（一作得）傾城可憐女。
吳妖小玉飛作煙，（夫差女小玉死後，形見於王。其母抱之，霏微若煙霧散空。）越豔西施化為土。嬌花巧笑久寂寥，娃館苧蘿空處所。
如君所言誠有是，君試從容聽我語。若求國色始翻傳，但恐人間廢此舞。
妍媸優劣寧相遠，大都只在人抬舉。李娟（一作嬋）張態君莫嫌，亦擬隨宜（一作時）且教取。（娟、態，蘇妓之名。）
[頁]卷,冊....[4971]444,13
第1296筆
　　　　小童薛陽陶吹觱栗歌（和浙西李大夫作）　白居易
剪削乾蘆插寒竹，九孔漏聲五音足。近來吹者誰得名，關璀老死李袞生。
袞今又老誰其嗣，薛氏樂（一作小）童年十二。指點之下師授聲，含嚼之間天與氣。
潤州城高霜月明，吟霜思月欲發聲。山頭江（一作水）底何悄悄，猿聲不喘魚龍聽。
翕然聲作疑管裂，詘然聲盡疑刀截。有時婉（一作脆）軟無筋骨，有時頓挫生稜節。
急聲圓轉促不斷，轢轢（一作栗栗）轔轔似珠貫。緩聲展（一作辰）引長有條（一作餘），有（一作條）條直直如筆描。
下聲乍墜石沈重，高聲忽舉雲飄蕭。明旦公堂陳宴席，主人命樂娛賓客（一作僚）。
碎絲細竹徒紛紛，宮調一聲雄出群。眾音縷不落道，有如部伍隨將軍。
嗟爾陽陶方稚齒，下手發聲已如此。若教頭白吹不休，但恐聲名壓關李。
[頁]卷,冊....[4971]444,13
第1297筆
　　　　啄木曲（才調集、英華題並作四不如酒）　白居易
莫買寶剪刀，虛費千金直。我有心中愁，知君剪不得。
莫磨解結錐，徒勞人氣力（一作費心力）。我有腸中結，知君解不得。
莫染紅絲線，徒誇好顏色。我有雙淚珠，知君穿不得。
莫近紅爐火，炎氣徒相逼。我有兩鬢霜，知君銷不得。
刀不能剪心愁，錐不能解腸結。線不能穿淚珠，火不能銷鬢雪。
不如飲此神聖（一作且飲長命）杯，萬念千憂（一作愁）一時歇。
[頁]卷,冊....[4972]444,13
第1298筆
　　　　題靈岩寺（寺即吳館娃官，鳴屧廊、硯池、採香徑遺跡在焉。）　白居易
娃宮屧廊尋已傾，硯池香徑又欲平。二三月時何草綠，幾百年來空月明。
使君雖老頗多思，攜觴領妓處處行。今愁古恨入絲竹，一曲涼州無限情。
直自當時到今日，中間歌吹更無聲。
[頁]卷,冊....[4972]444,13
第1299筆
　　　　雙石　白居易
蒼然兩片石，厥狀怪且醜。俗用無所堪，時人嫌不取。
結從胚渾始，得自洞庭口。萬古遺水濱，一朝入吾手。
擔舁來郡內，洗刷去泥垢。孔黑煙痕深，罅青苔色厚。
老蛟蟠作足，古劍插為首。忽疑天上落，不似人間有。
一可支吾琴，一可貯吾酒。峭絕高數尺，坳泓容一斗。
五弦倚其左，一杯置其右。窪樽酌未空，玉山頹已久。
人皆有所好，物各求其偶。漸恐少年場，不容垂白叟。
迴頭問雙石，能伴老夫否。石雖不能言，許我為三友。
[頁]卷,冊....[4972]444,13
第1300筆
　　　　宿東亭曉興　白居易
溫溫土爐火，耿耿紗籠燭。獨抱一張琴，夜入東齋宿。
窗聲度殘漏，簾影浮初旭。頭癢曉梳多，眼昏春睡[4972]足。
負暄簷宇下，散步池塘曲。南雁去未迴，東風來何速。
雪依瓦溝白，草遶牆根綠。何言萬戶州，太守常幽獨。
[頁]卷,冊....[4973]444,13
第1301筆
　　　　日漸長贈周殷二判官　白居易
日漸長，春尚早。牆頭半露紅萼枝，池岸新鋪綠芽草。
蹋草攀枝仰頭歎，何人知此春懷抱。年顏盛壯名未成，官職欲高身已老。
萬莖白髮真堪恨，一片緋衫何足道。賴得君來勸一杯，愁開悶破心頭好。
[頁]卷,冊....[4973]444,13
第1302筆
　　　　花前歎　白居易
前歲花前五十二，今年花前五十五。歲課年功頭髮知，從霜成雪君看取。（五年前在杭州，有詩云：五十二人頭似霜。）
幾人得老莫自嫌，樊李吳韋盡成土。（樊絳州宗師、李諫議景儉、吳饒州丹、韋侍郎顗，皆舊往還，相繼喪逝。）南州桃李北州梅，且喜年年作花主。
花前置酒誰相勸，容坐唱歌滿起舞。（容、滿，皆妓之名也）。欲散重拈花細看，爭知明日無風雨。
[頁]卷,冊....[4973]444,13
第1303筆
　　　　自詠五首　白居易
朝亦隨群動，暮亦隨群動。榮華瞬息間，求得將何用。
形骸與冠蓋，假合相戲弄。但異睡著人，不知夢是夢。

一家五十口，一郡十萬戶。出為差科頭，入為衣食主。
水旱合心憂，飢寒須手撫。何異食蓼蟲，不知苦是苦。

公私頗多事，衰憊殊少歡。迎送賓客懶，鞭笞黎庶難。
老耳倦聲樂，病口厭杯盤。既無可戀者，何以不休[4973]官。

一日復一日，自問何留滯。為貪逐日俸，擬作歸田計。
亦須隨豐約，可得無限劑。若待足始休，休官在何歲。

官舍非我廬，官園非我樹。洛中有小宅，渭上有別墅。
既無婚嫁累，幸有歸休處。歸去誠已遲，猶勝不歸去。

[頁]卷,冊....[4974]444,13
第1304筆
　　　　和微之聽妻彈別鶴操因為解釋其義依韻加四句　白居易
義重莫若妻，生離不如死。誓將死同穴，其奈生無子。
商陵追（一作迫）禮教，婦出不能止。舅姑明旦辭，夫妻中夜起。
起聞雙鶴別，若與人相似。聽其悲唳聲，亦如不得已。
青田八九月，遼城一萬里。裴回去住雲，嗚咽東西水。
寫之在琴曲，聽者酸心髓。況當秋月彈，先入憂人耳。
怨抑掩朱弦，沈吟停玉指。一聞無兒歎，相念兩如此。
無兒雖薄命，有妻偕老矣。幸免生別離，猶勝商陵氏。
[頁]卷,冊....[4974]444,13
第1305筆
　　　　題故元少尹集後二首　白居易
黃壤詎知我，白頭徒憶君。唯將老年淚，一灑故人文。

遺文三十軸，軸軸金玉聲。龍門原上土，埋骨不埋名。

[頁]卷,冊....[4974]444,13
第1306筆
　　　　和微之四月一日作　白居易
四月一日天，花稀葉陰薄。泥新燕影忙，蜜熟蜂聲樂。
麥風低冉冉，稻水平漠漠。芳節或蹉跎，遊心稍牢落。
春華信為美，夏景亦未惡。颭浪嫩青荷，重欄晚紅藥。
吳宮好風月，越郡多樓閣。兩地誠可憐，其奈久[4974]離索。
[頁]卷,冊....[4975]444,13
第1307筆
　　　　吳中好風景二首　白居易
吳中好風景，八月如三月。水荇葉仍香，木蓮花未歇。
海天微雨散，江郭纖埃滅。暑退衣服乾，潮生船舫活。
兩衙漸多暇，亭午初無熱。騎吏語使君，正是遊時節。

吳中好風景，風景無朝暮。曉色萬家煙，秋聲八月樹。
舟移管弦動，橋擁旌旗駐。改號齊雲樓，重開武丘路。
況當豐歲熟，好是歡遊處。州民勸使君，且莫拋官去。

[頁]卷,冊....[4975]444,13
第1308筆
　　　　答劉禹錫白太守行　白居易
吏滿六百石，昔賢輒去之。秩登二千石，今我方罷歸。
我秩訝已多，我歸慚已遲。猶勝塵土下，終老無休期。
臥乞百日告，起吟五篇詩。（謂將罷官自詠五首。）朝與府吏別，暮與州民辭。
去年到郡時，麥穗黃離離。今年去郡日，稻花白霏霏。
為郡已周歲，半歲罹旱飢。襦袴無一片，甘棠無一枝。
何乃老與幼，泣別盡沾衣。下慚蘇人淚，上愧劉君辭。
[頁]卷,冊....[4975]444,13
第1309筆
　　　　別蘇州　白居易
浩浩姑蘇民，鬱鬱長洲城。來慚荷寵命，去愧無能名。
青紫行將吏，班白列黎甿。一時臨水拜，十里隨舟行。
餞筵猶未收，征櫂不可停。稍隔煙樹色，尚聞絲竹聲。
悵望武丘路，沈吟滸水亭。還鄉信有興，去郡能無情。
[頁]卷,冊....[4975]444,13
第1310筆
　　　　卯時酒[4975]　白居易
佛法讚醍醐，仙方誇沆瀣。未如卯時酒，神速功力倍。
一杯置掌上，三嚥入腹內。煦若春貫腸，暄如日炙背。
豈獨肢體暢，仍加志氣大。當時遺形骸，竟日忘冠帶。
似遊華胥國，疑反混元代。一性既完全，萬機皆破碎。
半醒思往來，往來吁可怪。寵辱憂喜間，惶惶二十載。
前年辭紫闥，今歲拋皂蓋。去矣魚返泉，超然蟬離蛻。
是非莫分別，行止無疑礙。浩氣貯胸中，青雲委身外。
捫心私自語，自語誰能會。五十年來心，未如今日泰。
況茲杯中物，行坐長相對。
[頁]卷,冊....[4976]444,13
第1311筆
　　　　自問行何遲　白居易
前月發京口，今辰次淮涯。二旬四百里，自問行何遲。
還鄉無他計，罷郡有餘資。進不慕富貴，退未憂寒飢。
以此易過日，騰騰何所為。逢山輒倚櫂，遇寺多題詩。
酒醒夜深後，睡足日高時。眼底一無事，心中百不知。
想到京國日，懶放亦如斯。何必冒風水，促促赴程歸。
[頁]卷,冊....[4976]444,13
第1312筆
　　　　除日答夢得同發楚州　白居易
共作千里伴，俱為一郡迴。歲陰中路盡，鄉思先春來。
山雪晚猶在，淮水晴欲開。歸歟吟可作，休戀主人杯。
[頁]卷,冊....[4976]444,13
第1313筆
　　　　問楊瓊　白居易
古人唱歌兼唱情，今人唱歌唯唱聲。欲說向君君不會，試將此語問楊瓊。
[頁]卷,冊....[4976]444,13
第1314筆
　　　　有感三首　白居易
鬢髮（一作毛）已斑白，衣綬方朱紫。窮賤當壯年，富榮臨暮齒。
車輿紅塵合，第宅青煙起。彼來此須去，品物[4976]之常理。
第宅非吾廬，逆旅暫留止。子孫非我有，委蛻而已矣。
有如蠶造繭，又似花生子。子結花暗凋，繭成蠶老死。
悲哉可奈何，舉世皆如此。

莫養瘦馬駒，莫教小妓女。後事在目前，不信君看取。
馬肥快行走，妓長能歌舞。三年五歲間，已聞換一主。
借問新舊主，誰樂誰辛苦。請君大帶上，把筆書此語。

往事勿追思，追思多悲愴。來事勿相迎，相迎已（一作亦）惆悵。
不如兀然坐，不然塌然臥。食來即開口，睡來即合眼。
二事最關身，安寢加餐飯。忘懷任行止，委命隨修短。
更若有興來，狂歌酒一醆。

[頁]卷,冊....[4977]444,13
第1315筆
　　　　宿滎陽　白居易
生長在滎陽，少小辭鄉曲。迢迢四十載，復向滎陽宿。
去時十一二，今年五十六。追思兒戲時，宛然猶在目。
舊居失處所，故里無宗族。豈為變市朝，兼亦遷陵谷。
獨有溱洧水，無情依舊綠。
[頁]卷,冊....[4977]444,13
第1316筆
　　　　經溱洧　白居易
落日駐行騎，沈吟懷古情。鄭風變已盡，溱洧至今清。
不見士與女，亦無芍藥名。
[頁]卷,冊....[4977]444,13
第1317筆
　　　　就花枝　白居易
就花枝，移酒海。今朝不醉明朝悔，且算歡娛逐日來，任他容鬢隨年改。
醉翻衫袖拋小令，笑擲骰盤呼大采。自量氣力與心情，三五年間猶得在。
[頁]卷,冊....[4977]444,13
第1318筆
　　　　喜雨　白居易
圃旱憂葵堇，農旱憂禾菽。人各有所私，我旱憂松竹。
松乾竹焦死，眷眷在心目。灑葉溉其根，汲水勞僮[4977]僕。
油雲忽東起，涼雨淒相續。似面洗垢塵，如頭得膏沐。
千柯習習潤，萬葉欣欣綠。千日澆灌功，不如一霢霂。
方知宰生靈，何異活草木。所以聖與賢，同心調玉燭。
[頁]卷,冊....[4978]444,13
第1319筆
　　　　題道宗上人十韻（并序）　白居易
　　普濟寺律大德宗上人法堂中，有故相國鄭司徒、歸尚書、陸刑部、元
　　少尹及吏部鄭相、中書韋相、錢左丞詩。覽其題，皆與上人唱酬。閱
　　其人，皆朝賢。省其文，皆義語，予始知上人之文，為義作，為法作
　　，為方便智作，為解脫性作，不為詩而作也。知上人者云爾，恐不知
　　上人者，謂為護國、法振、靈一、皎然之徒與？故予題二十句以解之
　　。
如來說偈讚，菩薩著論議。是故宗律師，以詩為佛事。
一音無差別，四句有詮次。欲使第一流，皆知不二義。
精潔霑戒體，閒淡藏禪味。從容恣語言，縹緲離文字。
旁延邦國彥，上達王公貴。先以詩句牽，後令入佛智。
人多愛師句，我獨知師意。不似休上人，空多碧雲思。
[頁]卷,冊....[4978]444,13
第1320筆
　　　　寄皇甫賓客　白居易
名利既兩忘，形體方自遂。臥掩羅雀門，無人驚我睡。
睡足斗擻衣，閒步中庭地。食飽摩挲腹，心頭無一事。
除卻玄晏翁，何人知此味。
[頁]卷,冊....[4978]444,13
第1321筆
　　　　寄庾侍郎　白居易
一雙華亭鶴，數片太湖石。巉巉蒼玉峰，矯矯青雲翮。
是時歲云暮，淡薄煙景夕。庭霜封石稜，池雪印鶴跡。
幽致竟誰別，閒靜聊自適。懷哉庾順之，好是今宵客。
[頁]卷,冊....[4978]444,13
第1322筆
　　　　寄崔少監[4978]　白居易
微微西風生，稍稍東方明。入秋神骨爽，琴曉絲桐清。
彈為古宮調，玉水寒泠泠。自覺弦指下，不是尋常聲。
須庾群動息，掩琴坐空庭。直至日出後，猶得心和平。
惜哉意未已，不使崔君聽。
[頁]卷,冊....[4979]444,13
第1323筆
　　　　醉題沈子明壁　白居易
不愛君池東（池東一作家）十叢菊，不愛君池南（池南一作家）萬竿竹。愛君簾下唱歌人，色似芙蓉聲似玉。
我有陽關君未聞，若聞亦應愁殺君。
[頁]卷,冊....[4979]444,13
第1324筆
　　　　勸酒　白居易
勸君一醆（一作杯，下同）君莫辭，勸君兩醆君莫疑，勸君三醆君始知。面上今日老昨日，
心中醉時勝醒時。天地迢遙自（一作迢日）長久，白兔赤烏相趁走。身後堆金拄北斗，
不如生前一樽酒。君不見春明門外天欲明，喧喧歌哭半死生。遊人駐馬出不得，
白輿素車爭路行。歸去來，頭已白，典錢將用買酒喫。
[頁]卷,冊....[4979]444,13
第1325筆
　　　　落花　白居易
留春春不住，春歸人寂寞。厭風風不定，風起花蕭索。
既興風前歎，重命花下酌。勸君嘗綠醅，教人拾紅萼。
桃飄火燄燄，梨墮雪漠漠。獨有病眼花，春風吹不落。
[頁]卷,冊....[4979]444,13
第1326筆
　　　　對鏡吟　白居易
白頭老人照鏡時，掩鏡沈吟吟舊詩。二十年前一莖白，如今變作滿頭絲。（余二十年前嘗有詩云：白髮生一莖，朝來明鏡裏。勿言一莖少，滿頭從此始。今則滿頭矣。）
吟罷迴頭索杯酒，醉來屈指數親知。老於我者多窮賤，設使身存寒且飢。
少於我者半為土，墓樹已抽三五枝。我今幸得見頭白，祿俸不薄官不卑。
眼前有酒心無苦，只合歡[4979]娛不合悲。
[頁]卷,冊....[4980]444,13
第1327筆
　　　　耳順吟寄敦詩夢得　白居易
三十四十五欲牽，七十八十百病纏。五十六十卻不惡，恬淡清淨心安然。
已過愛貪聲利後，猶在病羸昏耄前。未無筋力尋山水，尚有心情聽管弦。
閒開新酒嘗數醆，醉憶舊詩吟一篇。敦詩夢得且相勸，不用嫌他耳順年。
[頁]卷,冊....[4980]444,13
第1328筆
　　　　別氈帳火爐　白居易
憶昨臘月天，北風三尺雪。年老不禁寒，夜長安可徹。
賴有青氈帳，風前自張設。復此紅火爐，雪中相暖熱。
如魚入淵水，似兔藏深穴。婉軟蟄鱗蘇，溫燉凍肌活。
方安陰慘夕，遽變陽和節。無奈時候遷，豈是恩情絕。
毳逐日卷，香燎隨灰滅。離恨屬三春，佳期在十月。
但令此身健，不作多時別。
[頁]卷,冊....[4980]444,13
第1329筆
　　　　六年春贈分司東都諸公（時為河南尹）　白居易
我為同州牧，內愧無才術。忝擢恩已多，遭逢幸非一。
偶當穀賤歲，適值民安日。郡縣獄空虛，鄉閭盜奔逸。
其間最幸者，朝客（一作夕）多分秩。行接鴛鷺群，坐成芝蘭室。
時聯拜表騎，間動題詩筆。夜雪秉燭遊，春風攜榼出。
花教鶯點檢，柳付風排比。法酒淡清漿，含桃嫋紅實。
洛童調（去聲）金管，盧女鏗瑤瑟。黛慘歌思深，腰凝舞拍密。
每因同醉樂，自覺忘衰疾。始悟肘後方，不如杯中物。
生涯隨日過，世事何時畢。老子苦乖慵，希君數牽率。
[頁]卷,冊....[4980]444,13
第1330筆
　　　　九日代羅樊二妓招舒著作（齊梁格）[4980]　白居易
羅敷斂雙袂，樊姬獻一杯。不見舒員外，秋菊為誰開。
[頁]卷,冊....[4981]444,13
第1331筆
　　　　憶舊遊（寄劉蘇州）　白居易
憶舊遊，舊遊安在哉。舊遊之人半白首，舊遊之地多蒼苔。
江南舊遊凡幾處，就中最憶吳江隈。長洲苑綠柳萬樹，齊雲樓春酒一杯。
閶門曉嚴旗鼓出，皋橋夕鬧船舫迴。修蛾慢臉燈下醉，急管繁弦頭上催。
六七年前狂爛熳，三千里外思裴回。李娟張態一春夢，周五殷三歸夜臺。
虎丘月色為誰好，娃宮花枝應自開。賴得劉郎解吟詠，江山氣色合歸來。（娟、態，蘇州妓名。周、殷，蘇州從事。）
[頁]卷,冊....[4981]444,13
第1332筆
　　　　答崔賓客晦叔十二月四日見寄（來篇云，共相呼喚醉歸來）　白居易
今歲日餘二十六，來歲年登六十二。尚不能憂眼下身，因何更算人間事。
居士忘筌默默坐，先生枕麴昏昏睡。早晚相從歸醉鄉，醉鄉去此無多地。
[頁]卷,冊....[4981]444,13
第1333筆
　　　　勸我酒　白居易
勸我酒，我不辭。請君歌，歌莫遲。
歌聲長，辭亦切。此辭聽者堪愁絕，洛陽女兒面似花，
河南大尹頭如雪。
[頁]卷,冊....[4981]444,13
第1334筆
　　　　贈韋處士六年夏大熱旱　白居易
驕陽連毒暑，動植皆枯槁。旱日乾密雲，炎煙焦茂草。
少壯猶困苦，況予病且老。脫（一作既）無白栴檀，何以除熱惱。（華嚴經云：以白栴檀塗身，能除一切熱惱而得清涼也。）
汗巾束頭鬢，羶食熏襟抱。始覺韋山人，休糧散髮好。
[頁]卷,冊....[4981]444,13
第1335筆
　　　　和微之詩二十三首（并序）　白居易
　　微之又以近作四十三首寄來，命僕繼和，其間瘀絮四百字，車斜二十
　　篇者流，皆韻劇辭殫，奇怪譎。又題云：奉煩只此一度，乞不見辭
　　。意欲定霸取威，置僕於窮地耳。大凡依次用韻，韻同而意殊。約體
　　為文，文成而理勝。此足下素所長者，僕何有焉？今足下果用所長，
　　過蒙見窘。然敵則氣作，急則計生。四十二章，麾掃並畢，不知大敵
　　，以為如何。夫斸石破山，先觀鑱跡，發矢中的，兼聽弦聲。以足下
　　來章，惟求相困，故老僕報語，不覺大誇，況曩者唱酬。近來因繼，
　　已十六卷，凡千餘首矣。其為敵也，當今不見；其為多也，從古未聞
　　。所謂天下英雄，唯使君與操耳。戲及此者，亦欲三千里外，一破愁
　　顏，勿示他人，以取笑誚。樂天白。
第1336筆
　　　　和微之詩二十三首　和晨霞（此後在上都作）　白居易
君歌仙氏真，我歌慈氏真。慈氏發真念，念此閻浮人。
左命大迦葉，右召桓提因。千萬化菩薩，百億諸鬼神。
上自非相頂，下及風水輪。胎卵溼化類，蠢蠢難具陳。
弘願在救援，大悲忘辛勤。無論善不善，豈間冤與親。
抉開生盲眼，擺去煩惱塵。燭以智慧日，洒之甘露津。
千界一時度，萬法無與鄰。借問晨霞子，何如朝玉宸。
[頁]卷,冊....[4982]445,13
第1337筆
　　　　和微之詩二十三首　和送劉道士遊天台　白居易
聞君夢遊仙，輕舉超世雰。握持尊皇節，統衛吏兵軍。
靈旂星月象，天衣龍鳳紋。佩服交帶籙，諷吟蕊珠文。
閬宮縹緲間，鈞樂依稀聞。齋心謁西母，暝（一作膜）拜朝東君。
煙霏子晉裾，霞爛麻姑裙。倏忽別真侶，悵望隨歸雲。
人生同大夢，夢與覺誰分。況此夢中夢，悠哉何足云。
假如金闕頂，設使銀河濆。既未出三界，猶應在五蘊。
飲嚥日月精，茹嚼沆瀣芬。尚是色香味，六塵之所熏。
仙中有大（一作天）仙，首出夢幻群。慈光一照燭，奧法相絪縕。
不知萬齡暮，不見三光曛。一性自了了，萬緣徒紛紛。
苦海不能漂，劫火不能焚。此是竺乾教，先生垂典墳。
[頁]卷,冊....[4983]445,13
第1338筆
　　　　和微之詩二十三首　和櫛沐寄道友　白居易
櫛沐事朝謁，中門初動關。盛服去尚早，假寐須臾間。
鐘聲發東寺，夜色藏南山。停驂待五漏，人馬同時閒。
高星粲金粟，落月沈玉環。出門向關（一作闕）路，坦坦無阻艱。
始出里北閈，稍轉市西闤。晨燭照朝服，紫爛復朱殷。
由來朝廷士，一入多不還。因循擲白日，積漸凋朱顏。
青雲已難致，碧落安能攀。但且知止足，尚可銷憂患。
[頁]卷,冊....[4983]445,13
第1339筆
　　　　和微之詩二十三首　和祝蒼華（蒼華，髮神名。）　白居易
日居復月諸，環迴照下土。使我玄雲髮，化為素絲縷。
稟質本羸劣，養生仍莽鹵。痛飲困連宵，悲吟飢過午。
遂令頭上髮，種種無尺五。根稀比黍苗，梢細同釵股。
豈是乏膏沐，非關櫛風雨。最為悲傷多，心焦衰落苦。
餘者能有幾，落者不可數。禿似鵲填河，墮如烏解羽。
蒼華何用祝，苦辭亦休吐。匹如剃頭僧，豈要[4983]巾冠主。
[頁]卷,冊....[4984]445,13
第1340筆
　　　　和微之詩二十三首　和我年三首　白居易
我年五十七，榮名得幾許。甲乙三道科，蘇杭兩州主。
才能本淺薄，心力虛勞苦。可（一作何）能隨眾人，終老於塵土。

我年五十七，歸去誠已遲。歷官十五政，數若珠纍纍。
野萍始賓薦，場苗初縶維。因讀管蕭書，竊慕大有為。
及遭榮遇來，乃覺才力羸。黃紙詔頻草，朱輪車載脂。
妻孥及僕使，皆免寒與飢。省躬私自愧，知我者微之。
永懷山陰守，未遂嵩陽期。如何坐留滯，頭白江之湄。

我年五十七，榮名得非少。報國竟何如，謀身猶未了。
昔嘗速官謗，恩大而懲小。一黜鶴辭軒，七年魚在沼。
將枯鱗再躍，經鎩翮重矯。白日上昭昭，青雲高渺渺。
平生頗同病，老大宜相曉。紫綬足可榮，白頭不為夭。
夙懷慕箕潁，晚節期松篠。何當闕下來，同拜陳情表。

[頁]卷,冊....[4984]445,13
第1341筆
　　　　和微之詩二十三首　和三月三十日四十韻　白居易
送春君何在，君在山陰署。憶我蘇杭時，春遊亦多處。
為君歌往事，豈敢（一作取）辭勞慮。莫怪言語狂，須知酬答遽。
江南臘月半，水凍凝如瘀。寒景尚蒼茫，和風已吹噓。
女牆城似灶，雁齒橋如鋸。魚尾上奫淪，草芽生沮洳。
律遲太簇管，日緩羲和馭。布澤木龍催，迎春土牛助。
雨師習習灑，雲將飄飄翥。四野萬里晴，千山一時曙。
杭土麗且康，蘇民富而庶。善惡有懲勸，剛柔無吐茹。
雨衙少辭牒，四境稀書疏。俗以勞安，政因閒暇著。
仙亭日登眺，虎丘時遊豫。（望仙亭在杭，虎丘寺在蘇。）尋幽駐旌軒，選勝迴賓御。
舟移溪鳥避，[4984]樂作林猿覷。池古莫耶沈，石奇羅剎踞。（劍池在蘇州，羅剎石在杭州。）
水苗泥易耨，畬粟灰難鋤。紫蕨抽出畦，白蓮埋在淤。
萎花紅帶黯，溼葉黃含菸。（楚辭云：葉菸色而就黃。）鏡動波颭菱，雪迴風旋絮。
手經攀桂馥，齒為嘗梅楚。坐併船腳攲，行多馬蹄跙。
聖賢清濁醉，水陸鮮肥飫。魚鱠芥醬調，水葵鹽豉絮（敕慮反）。
雖微五袴詠，幸免兆人詛。但令樂不荒，何必遊無倨。
吳苑僕尋罷，越城公尚據。舊遊及客存，新宴誰人與（去聲）。
莫空文舉酒，強下何曾箸。江上易優遊，城中多毀譽。
分應當自盡（一作畫），事勿求人恕。我既無子孫，君仍畢婚娶。
久為雲雨別，終擬江湖去。范蠡有扁舟，陶潛有籃輿。
兩心苦相憶，兩口遙相語。最恨七年春，春來各一處。
[頁]卷,冊....[4985]445,13
第1342筆
　　　　和微之詩二十三首　和寄樂天　白居易
賢愚類相交，人情之大率。然自古今來，幾人號膠漆。
近聞屈指數，元某與白乙。旁愛及弟兄，中權（一作懽）避家室。
松筠與金石，未足喻堅密。在車如輪轅，在身如肘腋。
又如風雲會，天使相召（一作終）匹。不似勢利交，有名而無實。
頃我在杭歲，值君之越日。望愁來儀遲，宴惜流景疾。
坐耀黃金帶，酌酡赬玉質。酣歌口不停，狂舞衣相拂。
平生賞心事，施展十未一。會笑始啞啞，離嗟乃唧唧。
餞筵纔收拾，征櫂遽排〔比〕（北）。後恨苦綿綿，前歡何卒卒。
居人色慘淡，行子心紆鬱。風袂去時揮，雲帆望中失。
宿酲和別思，目眩心忽忽。病魂黯然銷，老淚淒其出。
別君只如昨，芳歲換六七。俱是官家身，後期難自必。（籍田賦云：難望歲而自必。）
[頁]卷,冊....[4985]445,13
第1343筆
　　　　和微之詩二十三首　和寄問劉白（時夢得與樂天方舟西上）　白居易
正與劉夢得，醉笑大開口。適值此詩來，歡喜君知否。
遂令高卷幕，兼遣重添酒。起望會稽雲，東南一回[4985]首。
愛君金玉句，舉世誰人有。功用隨日新，資材本天授。
吟哦不能散，自午將及酉。遂留夢得眠，匡床宿東牖。
[頁]卷,冊....[4986]445,13
第1344筆
　　　　和微之詩二十三首　和新樓北園偶集從孫公度周巡官韓秀才盧秀才范處士小飲鄭侍御判官周劉二從事皆先歸　白居易
聞君新樓宴，下對北園花。主人既賢豪，賓客皆才華。
初筵日未高，中飲景已斜。天地為幕席，富貴如泥沙。
嵇劉陶阮徒，不足置齒牙。臥甕鄙畢卓，落帽嗤孟嘉。
芳草供枕藉，亂鶯助諠譁。醉鄉得道路，狂海無津涯。
一歲春又盡，百年期不賒。同醉君莫辭，獨醒古所嗟。
銷愁若沃雪，破悶如割（一作剖）瓜。稱觴起為壽，此樂無以加。
歌聲凝貫珠，舞袖飄亂麻。相公謂四座，今日非自誇。
有奴善吹笙，有婢彈琵琶。十指纖若筍，雙鬟黳如鴉。
履舄起交雜，杯盤散紛拏。歸去勿擁遏，倒載逃難遮。
明日宴東武，後日遊若耶。豈獨相公樂，謳歌千萬家。
[頁]卷,冊....[4986]445,13
第1345筆
　　　　和微之詩二十三首　和除夜作　白居易
君賦此詩夜，窮陰歲之餘。我和此詩日，微和春之初。
老知顏狀改，病覺肢體虛。頭上毛髮短，口中牙齒疏。
一落老病界，難逃生死墟。況此促促世，與君多索居。
君在浙江東，榮駕方伯輿。我在魏闕下，謬乘大夫車。
妻孥常各飽，奴婢亦盈廬。唯是利人事，比君全不如。
我統十郎官，君領百吏胥。我掌四曹局，君管十鄉閭。
君為父母君，大惠在資儲。我為刀筆吏，小惡乃誅鋤。
君提七郡籍，我按三尺書。俱已佩金印，嘗同趨玉除。
外寵信非薄，中懷何不攄。恩光未報答，日月空居諸。
磊落嘗許君，跼促應笑予。所以自知分，[4986]欲先歌歸歟。
[頁]卷,冊....[4987]445,13
第1346筆
　　　　和微之詩二十三首　和知非　白居易
因君知非問，詮較天下事。第一莫若禪，第二無如醉。
禪能泯人我，醉可忘榮悴。與君次第言，為我少留意。
儒教重禮法，道家養神氣。重禮足滋彰，養神多避忌。
不如學禪定，中有甚深味。曠廓了如空，澄凝勝於睡。
屏除默默念，銷盡悠悠思。春無傷春心，秋無感秋淚。
坐成真諦樂，如受空王賜。既得脫塵勞，兼應離慚愧。
除禪其次醉，此說非無謂。一酌機即忘，三杯性咸遂。
逐臣去室婦，降虜敗軍帥。思苦膏火煎，憂深扃鎖秘。
須憑百杯沃，莫惜千金費。便似罩中魚，脫飛生兩翅。
勸君雖老大，逢酒莫迴避。不然即學禪，兩途同一致。
[頁]卷,冊....[4987]445,13
第1347筆
　　　　和微之詩二十三首　和望曉　白居易
休吟稽山曉，聽詠秦城旦。鳴雞初有聲，宿鳥猶未散。
丁丁漏向盡，鼕鼕鼓過半。南山青沈沈，東方白漫漫。
街心若流水，城角如斷岸。星河稍隅落，宮闕方輪煥。
朝車雷四合，騎火星一貫。赫奕冠蓋盛，熒煌朱紫爛。
沙堤亙蟆池，（子城東北低下處，舊號蝦蟆池。）市路遶龍斷。白日忽照耀，紅塵紛散亂。
貴教過客避，榮任行人看。祥煙滿虛空，春色無邊畔。
鵷行候晷刻，龍尾登霄漢。臺殿暖宜攀，風光晴可玩。
草鋪地茵褥，雲卷天幃幔。鶯雜佩鏘鏘，花饒（一作遶）衣粲粲。
何言終日樂，獨起臨風歎。歎我同心人，一別春七換。
相望山隔礙，欲去官羇絆。何日到江東，超然似張翰。
[頁]卷,冊....[4987]445,13
第1348筆
　　　　和微之詩二十三首　和李勢女[4987]　白居易
減一分太短，增一分太長。不朱面若花，不粉肌如霜。
色為天下豔，心乃女中郎。自言重不幸，家破身未亡。
人各有一死，此死職所當。忍將先人體，與主為疣瘡。
妾死主意快，從此兩無妨。願信赤心語，速即白刃光。
南郡忽感激，卻立舍鋒鋩。撫背稱阿，歸我如歸鄉。
竟以恩信待，豈止猜妒忘。由來几上肉，不足揮干將。
南郡死已久，骨枯墓蒼蒼。願於墓上頭，立石鐫此章。
勸誡天下婦，不令陰勝陽。
[頁]卷,冊....[4988]445,13
第1349筆
　　　　和微之詩二十三首　和酬鄭侍御東陽春悶放懷追越遊見寄　白居易
君得嘉魚置賓席，樂如南有嘉魚時。勁氣森爽竹竿竦，妍文煥爛芙蓉披。
載筆在幕名已重，補袞於朝官尚卑。一緘疏入掩谷永，三都賦成排左思。
自言拜辭主人後，離心蕩颺風前旗。東南門館別經歲，春眼悵望秋心悲。（已上敘嘉魚。）
昨日嘉魚來訪我，方駕同出何所之。樂遊原頭春尚早，百舌新語聲椑椑。
日趁花忙向南拆，風催柳急從東吹。流年怳不饒我，美景鮮妍來為誰。
紅塵三條界阡陌，碧草千里鋪郊畿。餘霞斷時綺幅裂，斜雲展處羅文紕。
暮鐘遠近聲互動，暝鳥高下飛追隨。酒酣將歸未能去，悵然迴望天四垂。
生何足養嵇著論，途何足泣楊漣洏。胡不花下伴春醉，滿酌綠酒聽黃鸝。
嘉魚點頭時一歎，聽我此言不知疲。語終興盡各分散，東西軒騎分逶迤。
此詩無遣閒人見，見恐與他為笑資。白首舊寮知我者，憑君一詠向周師。（周判官師範，蘇杭舊判官。去範字韻。）
[頁]卷,冊....[4988]445,13
第1350筆
　　　　和微之詩二十三首　和自勸二首　白居易
稀稀疏疏遶籬竹，窄窄狹狹向陽屋。屋中有一曝背翁，委置形骸如土木。
日暮半爐麩炭火，夜深一醆紗籠燭。不知有益及民無，二十年來食官祿。
就暖移盤簷下食，防寒擁被帷中宿。秋官月俸八九萬，豈徒遣[4988]爾身溫足。
勤操丹筆念黃沙，莫使飢寒囚滯獄。

急景凋年急於水，念此攬衣中夜起。門無宿客共誰言，暖酒挑燈對妻子。
身（一作自）飲數杯妻一醆，餘酌分張與兒女。微酣靜坐未能眠，風霰蕭蕭打窗紙。
自問有何才與術，入為丞郎出刺史。爭知（一作如）壽命短復長，豈得營營心不止。
請看韋孔與錢崔，半月之間四人死。（韋中書、孔京兆、錢尚書、崔華州，十五日間，相次而逝。）

[頁]卷,冊....[4989]445,13
第1351筆
　　　　和微之詩二十三首　和雨中花　白居易
真宰倒持生殺柄，閒物命長人短命。松枝上鶴蓍下龜，千年不死仍無病。
人生不得似龜鶴，少去老來同旦暝。何異花開旦暝間，未落仍遭風雨橫。
草得經年菜（一作萊）連月，唯花不與多時節。一年三百六十日，花能幾日供攀折。
桃李無言能自訴，黃鶯解語憑君說。鶯雖為說不分明，葉底枝頭謾饒舌。
[頁]卷,冊....[4989]445,13
第1352筆
　　　　和微之詩二十三首　和晨興因報問龜兒　白居易
冬旦寒慘澹，雲日無晶輝。當此歲暮感，見君晨興詩。
君詩亦多苦，苦在兄遠離。我苦不在遠，纏綿肝與脾。
西院病孀婦，後床孤姪兒。黃昏一慟後，夜半十起時。
病眼兩行血（一作淚），衰（一作悲）鬢萬莖絲。咽絕五臟脈，廋消（一作消滲）百骸脂。
雙目失一目，四肢斷兩肢。不如溘然逝（一作盡），安用半活為。
誰謂荼蘗苦，荼蘗甘如飴。誰謂湯火熱，湯火冷如澌。
前時君寄詩，憂念問阿龜。喉燥聲氣窒，經年無報辭。
及睹晨興句，未吟先涕垂。因茲漣洳（一作漣）際，一吐心中悲。
茫茫四海間，此苦唯君知。去我四千里，使我告訴誰。
仰頭向青天，但見雁南飛。憑雁寄一語，為我達微之。
弦絕有續膠，樹斬可接枝。唯我中腸斷，應無連得期。
[頁]卷,冊....[4989]445,13
第1353筆
　　　　和微之詩二十三首　和朝回與王鍊師遊南山下[4989]　白居易
藹藹春景餘，峨峨夏雲初。躞蹀退朝騎，飄颻隨風裾。
晨從四丞相，入拜白玉除。暮與一道士，山尋青谿居。
吏隱本齊致，朝野孰云殊。道在有中適，機忘無外虞。
但愧煙霄上，鸞鳳為吾徒。又慚雲林（一作水）間，鷗鶴不我疏。
坐傾數杯酒，臥枕一卷書。興酣頭兀兀，睡覺心于于。
以此送日月，問師為何如。
[頁]卷,冊....[4990]445,13
第1354筆
　　　　和微之詩二十三首　和嘗新酒　白居易
空腹嘗新酒，偶成卯時醉。醉來擁褐裘，直至齋時睡。
睡酣不語笑，真寢無夢寐。殆欲妄形骸，詎知屬天地。
醒（一作酲）餘和未散，起坐澹無事。舉臂一欠伸，引琴彈秋思。
[頁]卷,冊....[4990]445,13
第1355筆
　　　　和微之詩二十三首　和順之琴者　白居易
陰陰花院月，耿耿蘭房燭。中有弄琴人，聲貌俱如玉。
清泠石泉引，雅澹（一作澹泞）風松曲。遂使君子心，不愛凡絲竹。
[頁]卷,冊....[4990]445,13
第1356筆
　　　　感舊寫真　白居易
李放寫我真，寫來二十載。莫問真何如，畫亦銷光彩。
朱顏與玄鬢，日夜改復改。無嗟貌遽非，且喜身猶在。
[頁]卷,冊....[4990]445,13
第1357筆
　　　　授太子賓客歸洛（自此後東都作）　白居易
南省去拂衣，東都來掩扉。病將老齊至，心與身同歸。
白首外緣少，紅塵前事非。懷哉紫芝叟，千載心相依。
[頁]卷,冊....[4990]445,13
第1358筆
　　　　秋池二首[4990]　白居易
身閒無所為，心閒無所思。況當故園夜，復此新秋池。
岸闇鳥棲後，橋明月出時。菱風香散漫，桂露光參差。
靜境多獨得，幽懷竟誰知。悠然心中語，自問來何遲。

朝衣薄且健，晚簟清仍滑。社近燕影稀，雨餘蟬聲歇。
閒中得詩境，此境幽難說。露荷珠自傾，風竹玉相戛。
誰能一同宿，共翫新秋月。暑退早涼歸，池邊好時節。

[頁]卷,冊....[4991]445,13
第1359筆
　　　　中隱　白居易
大隱住朝市，小隱入丘樊。丘樊太冷落，朝市太囂諠。
不如作中隱，隱在留司官。似出復似處，非忙亦非閑。
不勞心與力，又免飢與寒。終歲無公事，隨月有俸錢。
君若好登臨，城南有秋山。君若愛遊蕩，城東有春園。
君若欲一醉，時出赴賓筵。洛中好君子，可以恣歡言。
君若欲高臥，但自深掩關。亦無車馬客，造次到門前。
人生處一世，其道難兩全。賤即苦凍餒，貴則多憂患。
唯此中隱士，致身吉且安。窮通與豐約，正在四者間。
[頁]卷,冊....[4991]445,13
第1360筆
　　　　問秋光　白居易
殷卿領北鎮，崔尹開南幕。外事信為榮，中懷未必樂。
何如不才者，兀兀無所作。不引窗下琴，即舉池上酌。
淡交唯對水，老伴無如鶴。自適頗從容，旁觀誠濩落。
身心轉恬泰，煙景彌淡泊。迴首語秋光，東來應不錯。
[頁]卷,冊....[4991]445,13
第1361筆
　　　　引泉　白居易
一為止足限，二為衰疾牽。邴罷不因事，陶歸非待年。
歸來嵩洛下，閉戶何翛然。靜掃林下地，閑疏池畔[4991]泉。
伊流狹似帶，洛石大如拳。誰教明月下，為我聲濺濺。
竟夕舟中坐，有時橋上眠。何用施屏障，水竹繞床前。
[頁]卷,冊....[4992]445,13
第1362筆
　　　　知足吟（和崔十八未貧作）　白居易
不種一隴田，倉中有餘粟。不採一株（一作枝）桑，箱中有餘服。
官閒離憂責，身泰無羈束。中人百戶稅，賓客一年祿。
樽中不乏酒，籬下仍多菊。是物皆有餘，非心無所欲。
吟君未貧作，同歌知足曲。自問此時心，不足何時足。
[頁]卷,冊....[4992]445,13
第1363筆
　　　　酬集賢劉郎中對月見寄兼懷元浙東　白居易
月在洛陽天，天高淨如水。下有白頭人，衣中夜起。
思遠鏡亭上，光深書殿裏。眇然三處心，相去各千里。
[頁]卷,冊....[4992]445,13
第1364筆
　　　　太湖石　白居易
遠望老嵯峨，近觀怪嶔崟。纔高八九尺，勢若千萬尋。
嵌空華陽洞，重疊匡（一作屏）山岑。邈矣仙掌迥，呀然劍門深。
形質冠今古，氣色通晴陰。未秋已瑟瑟，欲雨先沈沈。
天姿信為異，時用非所在。磨刀不如礪，擣帛不如砧。
何乃主人意，重之如萬金。豈伊造物者，獨能知我心。
[頁]卷,冊....[4992]445,13
第1365筆
　　　　偶作二首　白居易
擾擾貪生人，幾何不夭閼。遑遑愛名人，幾何能貴達。
伊余信多幸，拖紫垂白髮。身為三品官，年已五十八。
筋骸雖早衰，尚未苦羸惙。資產雖不豐，亦不甚貧竭。
登山力猶在，遇酒興時發。無事日月長，不羈天[4992]地闊。
安身有處所，適意無時節。解帶松下風，抱琴池上月。
人間所重者，相印將軍鉞。謀慮繫安危，威權主生殺。
焦心一身苦，炙手旁人熱。未必方寸間，得如吾快活。

日出起盥櫛，振衣入道場。寂然無他念，但對一爐香。
日高始就食，食亦非膏粱。精麤隨所有，亦足飽充腸。
日午脫巾簪，燕息窗下床。清風颯然至，臥可致羲皇。
日西引杖屨，散步遊林塘。或飲茶一醆，或吟詩一章。
日入多不食，有時唯命觴。何以送閒夜，一曲秋霓裳。
一日分五時，作息率有常。自喜老後健，不嫌閒中忙。
是非一以貫，身世交相忘。若問此何許，此是無何鄉。

[頁]卷,冊....[4993]445,13
第1366筆
　　　　葺池上舊亭　白居易
池月夜淒涼，池風曉蕭颯。欲入池上冬，先葺池上閤。
向暖窗戶開，迎寒簾幕合。苔封舊瓦木，水照新朱蠟。
軟火深土爐，香醪小瓷榼。中有獨宿翁，一燈對一榻。
[頁]卷,冊....[4993]445,13
第1367筆
　　　　崔十八新池　白居易
愛君新小池，池色無人知。見底月明夜，無波風定時。
忽看不似水，一泊稀琉璃。
[頁]卷,冊....[4993]445,13
第1368筆
　　　　玩止水　白居易
動者樂流水，靜者樂止水。利物不如流，鑒形不如止。
淒清早霜降，淅瀝微風起。中面紅葉開，四隅綠萍委。
廣狹八九丈，灣環有涯涘。淺深三四尺，洞徹無表裏。
淨分鶴翅足，澄見魚掉尾。迎眸洗眼塵，隔胸蕩心滓。
定將禪不別，明與誠相似。清能律貪夫，淡可交君子。
豈唯空狎玩，亦取相倫擬。欲識靜者心，心源只如此。
[頁]卷,冊....[4993]445,13
第1369筆
　　　　聞崔十八宿予新昌弊宅時予亦宿崔家依仁新亭一宵偶同兩興暗合因而成詠聊以寫懷　白居易
陋巷掩弊廬，高居敞華屋。新昌七株松，依仁萬莖竹。
松前月臺白，竹下風池綠。君向我齋眠，我在君亭宿。
平生有微尚，彼此多幽獨。何必本（一作求）主人，兩心聊自足。
[頁]卷,冊....[4994]445,13
第1370筆
　　　　日長　白居易
日長晝加餐，夜短朝餘睡。春來寢食間，雖老猶有味。
林塘得芳景，園曲生幽致。愛水多櫂舟，惜花不掃地。
幸無眼下病，且向樽前醉。身外何足言，人間本無事。
[頁]卷,冊....[4994]445,13
第1371筆
　　　　三月三十日作　白居易
今朝三月盡，寂寞春事畢。黃鳥漸無聲，朱櫻新結實。
臨風猶長歎，此歎意非一。半百過九年，豔陽殘一日。
隨年減歡笑，逐日添衰疾。且遣花下歌，送此杯中物。
[頁]卷,冊....[4994]445,13
第1372筆
　　　　慵不能　白居易
架上非無書，眼慵不能看。匣中亦有琴，手慵不能彈。
腰慵不能帶，頭慵不能冠。午後恣情寢，午時隨事餐。
一餐終日飽，一餐至夜安。飢寒亦閒事，況乃不飢寒。
[頁]卷,冊....[4994]445,13
第1373筆
　　　　晨興　白居易
宿鳥動前林，晨光上東屋。銅爐添早香，紗籠滅殘燭。
頭醒風稍愈，眼飽睡初足。起坐兀無思，叩齒三十六。
何以解宿齋，一杯雲母粥。
[頁]卷,冊....[4994]445,13
第1374筆
　　　　朝課　白居易
平甃白石渠，靜掃青苔院。池上好風來，新荷大如扇。
小亭中何有，素琴對黃卷。蕊珠諷數篇，秋思彈一遍。
從容朝課畢，方與客相見。
[頁]卷,冊....[4995]445,13
第1375筆
　　　　天竺寺七葉堂避暑　白居易
鬱鬱復鬱鬱，伏熱何時畢。行入七葉堂，煩暑隨步失。
簷雨稍霏微，窗風正蕭瑟。清宵一覺睡，可以銷百疾。
[頁]卷,冊....[4995]445,13
第1376筆
　　　　香山寺石樓潭夜浴　白居易
炎光晝方熾，暑氣宵彌毒。搖扇風甚微，褰裳汗霢霂。
起向月下行，來就潭中（一作上）浴。平石為浴床，窪石為浴斛。
綃巾薄露頂，草屨輕乘足。清涼詠而歸，歸上石樓宿。
[頁]卷,冊....[4995]445,13
第1377筆
　　　　嗟髮落　白居易
朝亦嗟髮落，暮亦嗟髮落。落盡誠可嗟，盡來亦不惡。
既不勞洗沐，又不煩梳掠。最宜溼暑天，頭輕無髻縛。
脫置垢巾幘，解去塵纓絡。銀瓶貯寒泉，當頂傾一勺。
有如醍醐灌，坐受清涼樂。因悟自在僧，亦資於剃削。
[頁]卷,冊....[4995]445,13
第1378筆
　　　　安穩眠　白居易
家雖日漸貧，猶未苦飢凍。身雖日漸老，幸無急病痛。
眼逢鬧處合，心向閒時用。既得安穩眠，亦無顛倒夢。
[頁]卷,冊....[4995]445,13
第1379筆
　　　　池上夜境　白居易
晴空星月落池塘，澄鮮淨綠表裏光。露簟清瑩迎夜滑，風襟瀟灑先秋涼。
無人驚處野禽下，新睡覺時幽草香。但問塵埃能去否，濯纓何必向滄浪。
[頁]卷,冊....[4996]445,13
第1380筆
　　　　書紳　白居易
仕有職役勞，農有畎勤。優哉分司叟，心力無苦辛。
歲晚頭又白，自問何欣欣。新酒始開甕，舊穀猶滿囷。
吾嘗靜自思，往往夜達晨。何以送吾老，何以安吾貧。
歲計莫如穀，飽則不干人。日計莫如醉，醉則兼忘身。
誠知有道理，未敢勸交親。恐為人所哂，聊自書諸紳。
[頁]卷,冊....[4996]445,13
第1381筆
　　　　秋遊平泉贈韋處士閒禪師　白居易
秋景引閒步，山遊不知疲。杖藜捨輿馬，十里與僧期。
昔嘗憂六十，四體不支持。今來已及此，猶未苦衰羸。（予往年有詩云：三十氣大壯，胸中多是非。六十年太老，四體不支持。今故云。）
心興遇境發，身力因行知。尋雲到起處，愛泉聽滴時。
南村韋處士，西寺閑禪師。山頭與澗底，聞健且相隨。
[頁]卷,冊....[4996]445,13
第1382筆
　　　　遊坊口懸泉偶題石上（時為河南尹）　白居易
濟源山水好，老尹知之久。常日聽人言，今秋入吾手。
孔山刀劍立，沁水龍蛇走。危磴上懸泉，澄灣轉坊口。
虛明見深底，淨綠無纖垢。仙櫂浪悠揚，塵纓風斗藪。
巖寒松柏短，石古莓苔厚。錦坐纓高低，翠屏張左右。
雖無安石妓，不乏文舉酒。談笑逐身來，管弦隨事有。
時逢杖錫客，或值垂綸叟。相與澹忘歸，自辰將及酉。
公門欲返駕，溪路猶迴首。早晚重來遊，心期罷官後。
[頁]卷,冊....[4996]445,13
第1383筆
　　　　對火玩雪　白居易
平生所心愛，愛火兼憐雪。火是臘天春，雪為陰夜月。
鵝毛紛正墮，獸炭敲初折。盈尺白鹽寒，滿爐紅玉熱。
稍宜杯酌勤，漸引笙歌發。但識歡來由，不知醉時節。
銀盤堆柳絮，羅袖摶瓊屑。共愁明日銷，便作經年別。
[頁]卷,冊....[4997]445,13
第1384筆
　　　　六年寒食洛下宴遊贈馮李二少尹　白居易
豐年寒食節，美景洛陽城。三尹皆強健，七日盡晴明。
東郊蹋青草，南園攀紫荊。風拆海榴豔，露墜木蘭英。
假開春未老，宴合（一作洽）日屢傾。珠翠混花影，管弦藏水聲。
佳會不易得，良辰亦難并。聽吟歌暫輟，看舞杯徐行。
米價賤如土，酒味濃於餳。此時不盡醉，但恐負平生。
殷勤二曹長，各捧一銀觥。
[頁]卷,冊....[4997]445,13
第1385筆
　　　　苦熱中寄舒員外　白居易
何堪日衰病，復此時炎燠。厭對俗杯盤，倦聽凡絲竹。
藤床鋪晚雪，角枕截寒玉。安得清瘦人，新秋夜同宿。
非君固不可，何夕枉高躅。
[頁]卷,冊....[4997]445,13
第1386筆
　　　　閒夕　白居易
一聲早蟬發，數點新螢度。蘭釭耿無煙，筠簟清有露。
未歸後房寢，且下前軒步。斜月入低廊，涼風滿高樹。
放懷常自適，遇境多成趣。何法使之然，心中無細故。
[頁]卷,冊....[4997]445,13
第1387筆
　　　　寄情　白居易
灼灼早春梅，東南枝最早。持來玩未足，花向手中老。
芳香銷掌握，悵望生懷抱。豈無後開花，念此先開[4997]好。
[頁]卷,冊....[4998]445,13
第1388筆
　　　　舒員外遊香山寺數日不歸兼辱尺書大誇勝事時正值坐衙慮囚之際走筆題長句以贈之　白居易
香山石樓倚天開，翠屏壁立波環迴。黃菊繁時好客到，碧雲合處佳人來。（謂遣英、蒨二妓與舒君同遊。）
酡顏一笑夭桃綻，清吟數聲寒玉哀。軒騎逶遲櫂容與，留連三日不能迴。
白頭老尹府中坐，早衙纔退暮衙催。庭前階上何所有，纍囚成貫案成堆。
豈無池搪長秋草，亦有絲竹生塵埃。今日清光昨夜月，竟無人來勸一杯。
[頁]卷,冊....[4998]445,13
第1389筆
　　　　早冬遊王屋自靈都抵陽臺上方望天壇偶吟成章寄溫谷周尊師中書李相公　白居易
霜降山水清，王屋十月時。石泉碧漾漾，巖樹紅離離。
朝為靈都遊，暮有陽臺期。飄然世塵外，鸞鶴如可追。
忽念公程盡，復慚身力衰。天壇在天半，欲上心遲遲。
嘗聞此遊者，隱客與損之。各抱貴仙骨，俱非泥垢姿。
二人相顧言，彼此稱男兒。若不為松喬，即須作皋夔。
今果如其語，光彩雙葳蕤。一人佩金印，一人翳玉芝。
我來高其事，詠歎偶成詩。為君題石上，欲使故山知。
[頁]卷,冊....[4998]445,13
第1390筆
　　　　吳宮辭　白居易
淡紅花帔淺檀蛾，睡臉初開似剪波。坐對珠籠閒理曲，琵琶鸚鵡語相和。
[頁]卷,冊....[4998]445,13
第1391筆
　　　　元微之除浙東觀察使喜得杭越鄰州先贈長句（十七首並與微之和答）　白居易
稽山鏡水歡遊地，犀帶（一作角）金章榮貴身。官職比君雖校小，封疆與我且為鄰。
郡樓對玩千峰（一作望千山）月，江界平分兩岸春。杭越風光詩酒主，相看更合與何人。
[頁]卷,冊....[4999]446,13
第1392筆
　　　　席上答微之　白居易
我住浙江西，君去浙江東。勿言一水隔，便與千里同。
富貴無人勸君酒，今宵為我盡杯中。
[頁]卷,冊....[4999]446,13
第1393筆
　　　　答微之上船後留別　白居易
燭下尊前一分手，舟中岸上兩迴頭。歸來虛白堂中夢，合眼先應到越州。
[頁]卷,冊....[4999]446,13
第1394筆
　　　　答微之泊西陵驛見寄（一無泊字）　白居易
煙波盡處一點白，應是西陵古驛臺。知在臺邊望不見，暮潮空送渡船迴。
[頁]卷,冊....[4999]446,13
第1395筆
　　　　答微之誇越州州宅　白居易
賀上人回得報書，大誇州宅似仙居。厭看馮翊風沙久，喜見蘭亭煙景初。
日出旌旗生氣色，月明樓閣在空虛。知君暗數江南郡，除卻餘杭盡不如。
[頁]卷,冊....[4999]446,13
第1396筆
　　　　微之重誇州居其落句有西州羅剎之謔因嘲茲石聊以寄懷　白居易
君問西州城下事，醉中疊紙為君書。嵌空石面標羅剎，壓捺潮頭敵子胥。
神鬼曾鞭猶不動，波濤雖打欲何如。誰知太守心相似，抵滯堅頑兩有餘。
[頁]卷,冊....[5000]446,13
第1397筆
　　　　張十八員外以新詩二十五首見寄郡樓月下吟玩通夕因題卷後封寄微之　白居易
秦城南省清秋夜，江郡東樓明月時。去我三千六百里，得君二十五篇詩。
陽春曲調高難和，淡水交情老始知。坐到天明吟未足，重封轉寄與微之。
[頁]卷,冊....[5000]446,13
第1398筆
　　　　酬微之（微之題云：郡務稍簡，因得整集舊詩，并連綴刪削，封章諫草，繁委箱笥，僅踰百軸，偶成自歎，兼寄樂天。）　白居易
滿（一作篋）填箱唱和詩，少年為戲老成悲。聲聲麗曲敲寒玉，句句妍辭綴色絲。
吟玩獨當明月夜，傷嗟同是白頭時。由來才命相磨折，天遣無兒欲怨誰。（微之句云：天遣兩家無嗣子，欲將文字付誰人。故以此答之。）
[頁]卷,冊....[5000]446,13
第1399筆
　　　　餘思未盡加為六韻重寄微之　白居易
　　（一作微之整集舊詩及文筆為百軸，以七言長句寄樂天。樂天次韻酬
　　之，餘思未盡，加為六韻。）
海內聲華併在身，篋中文字絕無倫。（美微之也。）遙知獨對封章草，忽憶同為獻納臣。
走筆往來盈卷軸，（予與微之前後寄和詩數百篇，近代無如此多有也。）除官遞互掌絲綸。（予除中書舍人，微之撰制詞。微之除翰林雪士，予撰制詞。）制從長慶辭高古，（微之長慶初知制誥，文格高古，始變俗體，繼者效之也。）詩到元和體變新。（眾稱元白為千字律詩，或號元和格。）
各有文姬才稚齒，（蔡邑無兒，有女琰，字文姬。）俱無通子繼餘塵。（陶潛小兒名通子。）琴書何必求王粲，與女猶勝與外人。
[頁]卷,冊....[5000]446,13
第1400筆
　　　　答微之詠懷見寄　白居易
閣中同直前春事，船裏相逢昨日情。分袂二年勞夢寐，並床三宿話平生。
紫微北畔辭宮闕，滄海西頭對郡城。聚散窮通何足道，醉來一曲放歌行。
[頁]卷,冊....[5001]446,13
第1401筆
　　　　酬微之誇鏡湖　白居易
我嗟身老歲方徂，君更官高興轉孤。軍門郡閣曾閒否，禹穴耶溪得到無。
酒盞省陪波卷白，骰盤思共彩呼盧。一泓鏡水誰能羨，自有胸中萬頃湖。（微之詩云：孫園虎寺隨宜看，不必遙遙羨鏡湖，故以此戲言答之。）
[頁]卷,冊....[5001]446,13
第1402筆
　　　　雪中即事答（一作寄）微之　白居易
連夜江雲黃慘澹，平明山雪白糢糊。銀河沙漲三千里，梅嶺花排一萬株。
北市風生飄散麵，東樓日出照凝酥。誰家高士關門戶，何處行人失道途。
舞鶴庭前毛稍定，擣衣碪上練新鋪。戲團稚女呵紅手，愁坐衰翁對白鬚。
壓瘴一州除疾苦，呈豐萬井盡歡娛。潤含玉德懷君子，寒助霜威憶大夫。
莫道煙波一水隔，何妨氣候兩鄉殊。越中地暖多成雨，還有瑤臺瓊樹無。
[頁]卷,冊....[5001]446,13
第1403筆
　　　　醉封詩筒寄微之　白居易
一生休戚與窮通，處處相隨事事同。未死又憐滄海郡，無兒俱作白頭翁。
展眉只仰三杯後，代面唯憑五字中。為向兩州郵吏道，莫辭來去遞詩筒。
[頁]卷,冊....[5001]446,13
第1404筆
　　　　除夜寄微之　白居易
鬢毛不覺白毿毿，一事無成百不堪。共惜盛時辭闕下，同嗟除夜在江南。
家山泉石尋常憶，世路風波子[5001]細諳。老校於君合先退，明年半百又加三。
[頁]卷,冊....[5002]446,13
第1405筆
　　　　蘇州李中丞以元日郡齋感懷詩寄微之及予輒依來篇七言八韻走筆奉答兼呈微之　白居易
白首餘杭白太守，落魄（一作拓）拋名來已久。一辭渭北故園春，再把江南新歲酒。
杯前笑歌徒勉強，鏡裏形容漸衰朽。領郡慚當潦倒年，鄰州喜得平生友。
長洲草接松江岸，曲水花蓮鏡湖口。老去還能痛飲無，春來曾作閒遊否。
憑鶯傳語報李六，倩雁將書與元九。莫嗟一日日催人，且貴一年年入手。
[頁]卷,冊....[5002]446,13
第1406筆
　　　　早春西湖閒遊悵然興懷憶與微之同賞因思在越官重事殷鏡湖之遊或恐未暇偶成十八韻寄微之　白居易
上馬復呼賓，湖邊景氣新。管弦三數事，騎從十餘人。
立換登山屐，行攜漉酒巾。逢花看當妓，遇草坐為茵。
西日籠黃柳，東風蕩白蘋。小橋裝雁齒，輕浪甃魚鱗。
畫舫牽徐轉，銀船酌慢巡。野情遺世累，醉態任天真。
彼此年將老，平生分最親。高天從所願，遠地得為鄰。
雲樹分三驛，煙波限一津。翻嗟寸步隔，卻厭尺書頻。
浙右稱雄鎮，山陰委重臣。貴垂長紫綬，榮駕大朱輪。
出動刀槍隊，歸生道路塵。雁驚弓易散，鷗怕鼓難馴。
百吏瞻相面，千夫捧擁身。自然閒興少，應負鏡湖春。
[頁]卷,冊....[5002]446,13
第1407筆
　　　　答微之見寄（時在郡樓對雪）　白居易
可憐風景浙東西，先數餘杭次會稽。禹廟未勝天竺寺，錢湖不羨若耶溪。
擺塵野鶴春毛暖，拍水沙鷗溼翅低。更對雪樓君愛否，紅欄碧甃點銀泥。
[頁]卷,冊....[5002]446,13
第1408筆
　　　　祭社宵興燈前偶作　白居易
城頭傳鼓角，燈下整衣冠。夜鏡藏鬚白，秋泉漱齒寒。
欲將閒送老，須著病辭官。更待年終後，支持歸計看。
[頁]卷,冊....[5003]446,13
第1409筆
　　　　閒臥　白居易
盡日前軒臥，神閒境亦空。有山當枕上，無事到心中。
簾卷侵床日，屏遮入座風。望春春未到，應在海門東。
[頁]卷,冊....[5003]446,13
第1410筆
　　　　新春江次　白居易
浦乾潮未應，堤溼凍初銷。粉片妝梅朵，金絲刷柳條。
鴨頭新綠水，雁齒小紅橋。莫怪珂聲碎，春來五馬驕。
[頁]卷,冊....[5003]446,13
第1411筆
　　　　春題湖上　白居易
湖上春來似畫圖，亂峰圍繞水平鋪。松排山面千重翠，月點波心一顆珠。
碧毯線頭抽早稻，青羅裙帶展新蒲。未能拋得杭州去，一半句留是此湖。
[頁]卷,冊....[5003]446,13
第1412筆
　　　　早春憶微之　白居易
昏昏老與病相和，感物思君歎復歌。聲早雞先知夜短，色濃柳最占春多。
沙頭雨染斑斑草，水面風驅瑟瑟波。可道眼前光景惡，其如難見故人何。
[頁]卷,冊....[5003]446,13
第1413筆
　　　　失鶴[5003]　白居易
失為庭前雪，飛因海上風。九霄應得侶，三夜不歸籠。
聲斷碧雲外，影沈明月中。郡齋從此後，誰伴白頭翁。
[頁]卷,冊....[5004]446,13
第1414筆
　　　　自感（一作自歎）　白居易
宴遊寢食漸無味，杯酒管弦徒繞身。賓客歡娛僮僕飽，始知官職為他人。
[頁]卷,冊....[5004]446,13
第1415筆
　　　　得湖州崔十八使君書喜與杭越鄰郡因成長句代賀兼寄微之　白居易
三郡何因此結緣，貞元科第忝同年。故情歡喜開書後，舊事思量在眼前。
越國封疆吞碧海，杭城樓閤入青煙。吳興卑小君應屈，為是蓬萊最後仙。（貞元初，同登科，崔君名最在後。當時崔自詠云：人間不會雲間事，應笑蓬萊最後仙。）
[頁]卷,冊....[5004]446,13
第1416筆
　　　　同諸客攜酒早看櫻桃花　白居易
曉報櫻桃發，春攜酒客過。綠餳黏盞杓，紅雪壓枝柯。
天色晴明少，人生事故多。停杯替花語，不醉擬如何。
[頁]卷,冊....[5004]446,13
第1417筆
　　　　柳絮　白居易
三月盡是頭白日，與春老別更依依。憑鶯為向楊花道，絆惹春風莫放歸。
[頁]卷,冊....[5004]446,13
第1418筆
　　　　早飲湖州酒寄崔使君　白居易
一榼扶頭酒，泓澄瀉玉壺。十分蘸甲酌，瀲豔滿銀盂。
捧出光華動，嘗看氣味殊。手中稀琥珀，舌上冷醍醐。
瓶裏有時盡，江邊無處沽。不知崔太守，更有寄來無。
[頁]卷,冊....[5004]446,13
第1419筆
　　　　病中書事　白居易
三載臥山城，閒知節物情。鶯多過春語，蟬不待秋鳴。
氣嗽因寒發，風痰欲雨生。病身無所用，唯解卜陰晴。
[頁]卷,冊....[5005]446,13
第1420筆
　　　　與微之唱和來去常以竹筒貯詩陳協律美而成篇因以此答　白居易
揀得琅玕截作（一作短）筒，緘題章句寫心胸。隨風每喜飛如鳥，渡水常憂化作龍。
粉節堅如太守信，霜筠冷稱大夫容。煩君讚詠心知愧，魚目驪珠同一封。
[頁]卷,冊....[5005]446,13
第1421筆
　　　　醉戲諸妓　白居易
席上爭飛使君酒，歌中多唱舍人詩。不知明日休官後，逐我東山去是誰。
[頁]卷,冊....[5005]446,13
第1422筆
　　　　北院　白居易
北院人稀到，東窗事最偏。竹煙行灶上，石壁臥房前。
性拙身多暇，心慵事少緣。還如病居士，唯置一床眠。
[頁]卷,冊....[5005]446,13
第1423筆
　　　　酬周協律　白居易
五十錢唐守，應為送老官。濫蒙辭客愛，猶作近臣看。
鑿落愁須飲，琵琶悶遣彈。白頭雖強醉，不似少年歡。
[頁]卷,冊....[5005]446,13
第1424筆
　　　　題石山人　白居易
騰騰兀兀在人間，貴賤賢愚盡往還。羶膩筵中唯飲酒，歌鐘會處獨思山。
存神不許三尸住，混俗無妨兩[5005]鬢斑。除卻餘杭白太守，何人更解愛君閒。
[頁]卷,冊....[5006]446,13
第1425筆
　　　　詩解　白居易
新篇日日成，不是愛聲名。舊句時時改，無妨悅性情。
但令長守郡，不覺（一作覓）卻歸城。祗擬江湖上，吟哦過一生。
[頁]卷,冊....[5006]446,13
第1426筆
　　　　潮　白居易
早潮纔落晚潮來，一月周流六十回。不獨光陰朝復暮，杭州老去被潮催。
[頁]卷,冊....[5006]446,13
第1427筆
　　　　聞歌妓唱嚴郎中詩因以絕句寄之（嚴前為郡守）　白居易
已留舊政布中和，又付新詞與豔歌。但是人家有遺愛，就中蘇小感恩多。
[頁]卷,冊....[5006]446,13
第1428筆
　　　　柘枝妓　白居易
平鋪一合錦筵開，連擊三聲畫鼓催。紅蠟燭移桃葉起，紫羅衫動柘枝來。
帶垂鈿胯花腰重，帽轉金鈴（一作鈿）雪面迴。看即曲終留不住，雲飄雨送向陽臺。
[頁]卷,冊....[5006]446,13
第1429筆
　　　　急樂世辭（樂府詩作急世樂）　白居易
正抽碧線繡紅羅，忽聽黃鶯斂翠蛾。秋思冬愁春悵望，大都不稱（一作得）意時多。
[頁]卷,冊....[5006]446,13
第1430筆
　　　　天竺寺送堅上人歸廬山　白居易
錫杖登高寺，香爐憶舊峰。偶來舟不繫，忽去鳥無蹤。
豈要留離偈，寧勞動別容。與師俱是夢，夢裏暫相逢。
[頁]卷,冊....[5006]446,13
第1431筆
　　　　除官赴闕留贈微之　白居易
去年十月半，君來過浙東。今年五月盡，我發向關中。
兩鄉默默心相別，一水盈盈路不通。從此津人應省事，寂寥無復遞詩筒。
[頁]卷,冊....[5007]446,13
第1432筆
　　　　留題郡齋　白居易
吟山歌水嘲風月，便是三年官滿時。春為醉眠多閉閤，秋因晴望暫褰帷。
更無一事移風俗，唯化州民解詠詩。
[頁]卷,冊....[5007]446,13
第1433筆
　　　　別州民　白居易
耆老遮歸路，壺漿滿別筵。甘棠無一樹，那得淚潸然。
稅重多貧戶，農饑足旱田。唯留一湖水，與汝救凶年。（今春增築錢塘湖堤，貯水以防天旱，故云。）
[頁]卷,冊....[5007]446,13
第1434筆
　　　　留題天竺靈隱兩寺　白居易
在郡六百日，入山十二回。宿因月桂落，醉為海榴開。（天竺嘗有月中桂子落，靈隱多海石榴花也。）
黃紙除書到，青宮詔命催。僧徒多悵望，賓從亦裴回。
寺闇煙埋竹，林香雨落梅。別橋憐白石，辭洞戀青苔。（石橋在天竺，明洞在靈隱。）
漸出松間路，猶飛馬上杯。誰教冷泉水，送我下山來。
[頁]卷,冊....[5007]446,13
第1435筆
　　　　西湖留別　白居易
征途行色慘風煙，祖帳離聲咽管弦。翠黛不須留五馬，皇恩只許住三年。
綠藤陰下鋪歌席，紅藕花中泊妓船。處處回頭盡堪戀，就中難別是湖邊。
[頁]卷,冊....[5007]446,13
第1436筆
　　　　重寄別微之　白居易
憑仗江波寄一辭，不須惆悵報微之。猶勝往歲峽中別，灩澦堆邊招手時。
[頁]卷,冊....[5008]446,13
第1437筆
　　　　重題別東樓　白居易
東樓勝事我偏知，氣象多隨昏旦移。湖卷衣裳白重疊，山張屏障綠參差。
海仙樓塔晴方出，江女笙簫夜始吹。春風星攢尋蟹火，秋風霞颭弄濤旗。（餘杭風俗，每寒食雨後夜涼，家家持燭尋蟹，動盈萬人。每歲八月，迎濤弄水者，悉舉旗幟焉。）
宴宜雲髻新梳後，曲愛霓裳未拍時。太守三年嘲不盡，郡齋空作百篇詩。
[頁]卷,冊....[5008]446,13
第1438筆
　　　　別周軍事　白居易
主人頭白官仍冷，去後憐君是底人。試謁會稽元相去，不妨相見卻殷勤。
[頁]卷,冊....[5008]446,13
第1439筆
　　　　看常州柘枝贈賈使君　白居易
莫惜新衣舞柘枝，也從塵污汗霑垂。料君即卻歸朝去，不見銀泥衫故時。
[頁]卷,冊....[5008]446,13
第1440筆
　　　　汴河路有感　白居易
三十年前路，孤舟重往還。繞身新眷屬，舉目舊鄉關。
事去唯留水，人非但見山。啼襟與愁鬢，此日兩成斑。
[頁]卷,冊....[5008]446,13
第1441筆
　　　　埇橋舊業　白居易
別業埇城北，拋來二十春。改移新徑路，變換舊村鄰。
有稅田疇薄，無官弟姪貧。田園何用問，強半屬他人。
[頁]卷,冊....[5008]446,13
第1442筆
　　　　茅城驛　白居易
汴河無景思，秋日又淒淒。地薄桑麻瘦，村貧屋舍低。
早苗多間草，濁水半和泥。最是蕭條處，茅城驛向西。
[頁]卷,冊....[5009]446,13
第1443筆
　　　　河陰夜泊憶微之　白居易
憶君我正泊行舟，望我君應上郡樓。萬里月明同此夜，黃河東面海西頭。
[頁]卷,冊....[5009]446,13
第1444筆
　　　　杭州迴舫　白居易
自別錢塘山水後，不多飲酒懶吟詩。欲將此意憑迴櫂，報與西湖風月知。
[頁]卷,冊....[5009]446,13
第1445筆
　　　　途中題山泉　白居易
決決涌巖穴，濺濺出洞門。向東應入海，從此不歸源。
似葉飄辭樹，如雲斷別根。吾身亦如此，何日返鄉園。
[頁]卷,冊....[5009]446,13
第1446筆
　　　　欲到東洛得楊使君書因以此報　白居易
向公心切向財疏，淮上休官洛下居。三郡政能從獨步，十年生計復何如。
使君灘上久分手，別駕渡頭先得書。且喜平安又相見，其餘外事盡空虛。
[頁]卷,冊....[5009]446,13
第1447筆
　　　　洛下寓居　白居易
秋館清涼日，書因解悶看。夜窗幽獨處，琴不為人彈。
遊宴慵多廢，趨朝老漸難。禪僧教斷酒，道士勸休官。
渭曲莊猶在，錢唐俸尚殘。如能便歸去，亦不至飢寒。
[頁]卷,冊....[5009]446,13
第1448筆
　　　　味道　白居易
叩齒晨興秋院靜，焚香冥坐晚窗深。七篇真誥論仙事，一卷檀經說佛心。
此日盡知前境妄，多生曾被外塵侵。自嫌習性猶殘處，愛詠閒詩好聽琴。
[頁]卷,冊....[5010]446,13
第1449筆
　　　　好聽（一作彈）琴　白居易
本性好（一作愛）絲桐，塵機聞即空。一聲來耳裏，萬事離心中。
清暢堪銷疾，恬和好養蒙。尤宜聽三樂，安慰白頭翁。
[頁]卷,冊....[5010]446,13
第1450筆
　　　　愛詠詩　白居易
辭章諷詠成千首，心行歸依向一乘。坐倚繩床閒自念，前生應是一詩僧。
[頁]卷,冊....[5010]446,13
第1451筆
　　　　酬皇甫庶子見寄　白居易
掌綸不稱吾應笑，典郡無能我自知。別詔忽驚新命出，同寮偶與夙心期。
春坊瀟灑優閒地，秋鬢蒼浪老大時。獨占二疏應未可，龍樓見擬覓分司。
[頁]卷,冊....[5010]446,13
第1452筆
　　　　臥疾　白居易
閒官臥疾絕經過，居處蕭條近洛河。水北水南秋月夜，管弦聲少杵聲多。
[頁]卷,冊....[5010]446,13
第1453筆
　　　　遠師　白居易
東宮白庶子，南寺遠禪師。何處遙相見，心無一事時。
[頁]卷,冊....[5010]446,13
第1454筆
　　　　問遠師[5010]　白居易
葷羶停夜食，吟詠散秋懷。笑問東林老，詩應不破齋。
[頁]卷,冊....[5011]446,13
第1455筆
　　　　小院酒醒　白居易
酒醒閒獨步，小院夜深涼。一領新秋簟，三間明月廊。
未收殘盞杓，初換熱衣裳。好是幽眠處，松陰六尺床。
[頁]卷,冊....[5011]446,13
第1456筆
　　　　贈侯三郎中　白居易
老愛東都好寄身，足泉多竹少埃塵。年豐最喜唯貧客，秋冷先知是瘦人。
幸有琴書堪作伴，苦無田宅可為鄰。洛中縱未長居得，且與蘇田遊過春。
[頁]卷,冊....[5011]446,13
第1457筆
　　　　求分司東都寄牛相公十韻　白居易
忽忽心如夢，星星鬢似絲。縱貧長有酒，雖老未拋詩。
儉薄身都慣，疏頑性頗宜。飯粗餐亦飽，被暖起常遲。
萬里歸何得，三年伴是誰。華亭鶴不去，天竺石相隨。（余罷杭州，得華亭鶴、天竺石，同載而歸。）
王尹貰將馬，田家賣與池。開門閒坐日，遶水獨行時。
懶慢交遊許，衰羸相府知。官寮幸無事，可惜不分司。
[頁]卷,冊....[5011]446,13
第1458筆
　　　　酬楊八　白居易
君以曠懷宜靜境，我因蹇步稱閒官。閉門足病非高士，勞作雲心鶴眼看。
[頁]卷,冊....[5011]446,13
第1459筆
　　　　履道新居二十韻　白居易
履道坊西角，官河曲北頭。林園四鄰好，風景一家秋。
門閉深沈樹，池通淺沮（秋夜反）溝。拔青松直上，鋪碧水平流。
籬菊黃金合，窗筠綠玉稠。疑連紫陽洞，似到白蘋洲。
僧至多同宿，賓來輒少留。豈無詩引興，兼[5011]有酒銷憂。
移榻臨平岸，攜茶上小舟。果穿聞鳥啄，萍破見魚遊。
地與塵相遠，人將境共幽。汎潭菱點鏡，沈浦月生鉤。
廚曉煙孤起，庭寒雨半收。老飢初愛粥，瘦冷早披裘。
洛下招新隱，秦中忘舊遊。辭章留鳳閤，班籍寄龍樓。
病愜官曹靜，閒慚俸祿優。琴書中有得，衣食外何求。
濟世才無取，謀身智不周。應須共心語，萬事一時休。
[頁]卷,冊....[5012]446,13
第1460筆
　　　　九日思杭州舊遊寄周判官及諸客　白居易
忽憶郡南山頂上，昔時同醉是今辰。笙歌委曲聲延耳，金翠動搖光照身。
風景不隨宮相去，歡娛應逐使君新。江山賓客皆如舊，唯是當筵換主人。
[頁]卷,冊....[5012]446,13
第1461筆
　　　　秋晚　白居易
煙景澹濛濛，池邊微有風。覺寒蛬近壁，知暝鶴歸籠。
長貌隨年改，衰情與物同。夜來霜厚薄，梨葉半低紅。
[頁]卷,冊....[5012]446,13
第1462筆
　　　　分司　白居易
散秩留司殊有味，最宜病拙不才身。行香拜表為公事，碧洛青嵩當主人。
已出閒遊多到夜，卻歸慵臥又經旬。錢唐五馬留三匹，還擬騎遊攪擾春。
[頁]卷,冊....[5012]446,13
第1463筆
　　　　河南王尹（一作王僕射）初到以詩代書先問之　白居易
別來王閣老，三歲似須臾。鬢上斑多少，杯前興有無。
官從分緊慢，情莫問榮枯。許入朱門否，籃輿一病夫。
[頁]卷,冊....[5012]446,13
第1464筆
　　　　池西亭　白居易
朱欄映晚樹，金魄落秋池。還似錢唐夜，西樓月出時。
[頁]卷,冊....[5013]446,13
第1465筆
　　　　臨池閒臥　白居易
小竹園庭匝，平池與砌連。閒多臨水坐，老愛向陽眠。
營役拋身外，幽奇送枕前。誰家臥床腳，解繫釣魚船。
[頁]卷,冊....[5013]446,13
第1466筆
　　　　吾廬　白居易
吾廬不獨貯妻兒，自覺年侵身力衰。眼下營求容足地，心中準擬挂冠時。
新昌小院松當戶，履道幽居竹遶池。莫道兩都空有宅，林泉風月是家資。
[頁]卷,冊....[5013]446,13
第1467筆
　　　　題新居奇宣州崔相公（所居南鄰，即崔家池。）　白居易
門庭有水巷無塵，好稱閒官作主人。冷似雀羅雖少客，寬於蝸舍足容身。
疏通竹徑將迎月，掃掠莎臺欲待春。濟世料君歸未得，南園北曲謾為鄰。
[頁]卷,冊....[5013]446,13
第1468筆
　　　　憶杭州梅花因敘舊遊寄蕭協律　白居易
三年閒悶在餘杭，曾為梅花醉幾場。伍相廟邊繁似雪，孤山園裏麗如妝。
蹋隨遊騎心長惜，折贈佳人手亦香。嘗自初開直至落，歡因小飲便成狂。
薛劉相次埋新壟，沈謝雙飛出故鄉。（薛劉二客、沈謝二妓，皆當時歌酒之侶。）歌伴酒徒零散盡，唯殘頭白老蕭郎。
[頁]卷,冊....[5013]446,13
第1469筆
　　　　病中辱張常侍題集賢院詩因以繼和[5013]　白居易
天祿閣門開，甘泉侍從回。圖書皆帝籍，寮友盡仙才。
騎省通中掖，龍樓隔上臺。猶憐病宮相，詩客洛陽來。
[頁]卷,冊....[5014]446,13
第1470筆
　　　　早春晚歸　白居易
晚歸騎馬過天津，沙白橋紅返照新。草色連延多隙地，鼓聲閒緩少忙人。
還如南國饒溝水，不似西京足路塵。金谷風光依舊在，無人管領石家春。
[頁]卷,冊....[5014]446,13
第1471筆
　　　　贈楊使君　白居易
曾嗟放逐同巴峽，且喜歸還會洛楊。時命到來須作用，功名未立莫思量。
銀銜叱撥欺風雪，金屑琵琶費酒漿。更待城東桃李發，共君沈醉兩三場。
[頁]卷,冊....[5014]446,13
第1472筆
　　　　贈皇甫庶子　白居易
何因散地共徘徊，人道君才我不才。騎少馬蹄生易蹶，用稀印鎖澀難開。
妻知年老添衣絮，婢報天寒撥酒醅。更愧小胥諮拜表，單衫衝雪夜深來。
[頁]卷,冊....[5014]446,13
第1473筆
　　　　池上竹下作　白居易
穿籬遶舍碧逶迤，十閒居半是池。食飽窗間新睡後，腳輕林下獨行時。
水能性淡為吾友，竹解心虛即我師。何必悠悠人世上，勞心費目覓親知。
[頁]卷,冊....[5014]446,13
第1474筆
　　　　閒出覓春戲贈諸郎官　白居易
年來數出覓風光，亦不全閒亦不忙。放鞚體安騎穩馬，隔袍身暖照晴陽。
迎春日日添詩思，送老時時放[5014]酒狂。除卻髭鬚白一色，其餘未伏少年郎。
[頁]卷,冊....[5015]446,13
第1475筆
　　　　別春爐　白居易
暖閣春初入，溫爐興稍闌。晚風猶冷在，夜火且留看。
獨宿相依久，多情欲別難。誰能共天語，長遣四時寒。
[頁]卷,冊....[5015]446,13
第1476筆
　　　　汎小二首　白居易
水一塘，一隻。頭漾漾知風起，背蕭蕭聞雨滴。
醉臥船中欲醒時，忽疑身是江南客。

船緩進，水平流。一莖竹篙剔船尾，兩幅青幕覆船頭。
亞竹亂藤多照岸，如從鳳口向湖州。

[頁]卷,冊....[5015]446,13
第1477筆
　　　　夢行簡　白居易
天氣妍和水色鮮，閒吟獨步小橋邊。池塘草綠無佳句，虛臥春窗夢阿憐（一作連）。
[頁]卷,冊....[5015]446,13
第1478筆
　　　　題新居呈王尹兼簡府中三掾　白居易
弊宅須重葺，貧家乏羨財。橋憑川守造，樹倩府僚栽。
朱板新猶溼，紅英暖漸開。仍期更攜酒，倚檻看花來。
[頁]卷,冊....[5015]446,13
第1479筆
　　　　雲和　白居易
非琴非瑟亦非箏，撥柱推弦調未成。欲散白頭千萬恨，只消紅袖兩三聲。
[頁]卷,冊....[5015]446,13
第1480筆
　　　　春老　白居易
欲隨年少強遊春，自覺風光不屬身。歌舞屏風花障上，幾時曾畫白頭人。
[頁]卷,冊....[5015]446,13
第1481筆
　　　　春雪過皇甫家　白居易
晚來籃輿雪中回，喜遇君家門正開。唯要主人青眼待，琴詩談笑自將來。
[頁]卷,冊....[5016]446,13
第1482筆
　　　　崔侍御以孩子三日示其所生詩見示因以二絕句和之　白居易
洞房門上挂桑弧，香水盆中浴鳳雛。還似初生三日魄，嫦娥滿月即成珠。

愛惜肯將同寶玉，喜歡應勝得王侯。弄璋詩句多才思，愁殺無兒老鄧攸。

[頁]卷,冊....[5016]446,13
第1483筆
　　　　與皇甫庶子同遊城東　白居易
閒遊何必多徒侶，相勸時時舉一杯。博望苑中無職役，建春門外足池臺。
綠油剪葉蒲新長，紅蠟黏枝杏欲開。白馬朱衣兩宮相，可憐天氣出城來。
[頁]卷,冊....[5016]446,13
第1484筆
　　　　洛城東花下作　白居易
記得舊詩章，花多數洛陽。（舊詩云：洛陽城東面，今來花似雪。又云：更待城東桃李發。又云：花滿洛陽城。）及逢枝似雪，已是鬢成霜。
向後光陰足，從前事意忙。無因重年少，何計駐時芳。
欲送愁離面，須傾酒入腸。白頭無藉在，醉倒亦何妨。
[頁]卷,冊....[5016]446,13
第1485筆
　　　　晚春寄微之並崔湖州　白居易
落陽陌上少交親，履道城邊欲暮春。崔在吳興元在越，出門騎馬覓何人。
[頁]卷,冊....[5016]446,13
第1486筆
　　　　城東閒行因題尉遲司業水閣　白居易
閒遶洛陽城，無人知姓名。病乘籃輿出，老著茜衫行。
處處花相引，時時酒一傾。借君溪閣上，醉詠兩三[5016]聲。
[頁]卷,冊....[5017]446,13
第1487筆
　　　　寄皇甫七　白居易
孟夏愛吾廬，陶潛語不虛。花樽飄落酒，風案展開書。
鄰女偷新果，家僮漉小魚。不知皇甫七，池上興何如。
[頁]卷,冊....[5017]446,13
第1488筆
　　　　訪皇甫七　白居易
上馬行數里，逢花傾一杯。更無停泊處，還是覓君來。
[頁]卷,冊....[5017]446,13
第1489筆
　　　　除蘇州刺史別洛城東花　白居易
亂雪千花落，新絲兩鬢生。老除吳郡守，春別洛陽城。
江上今重去，城東更一行。別花何用伴，勸酒有殘鶯。
[頁]卷,冊....[5018]447,13
第1490筆
　　　　奉和汴州令狐令公二十韻（同用淹字）　白居易
客有東征者，夷門一落帆。二年方得到，五日未為淹。（相府領鎮隔年，居易方到。既到，陪奉遊宴，凡經五日。）
在浚旌重葺，遊梁館更添。心因好善樂，貌為禮賢謙。
俗阜知敦勸，民安見察廉。仁風扇（平聲）道路，陰雨膏（去聲）閭閻。
文律操將柄，兵機釣得鈴。碧幢油葉葉（一作業業），紅旆火襜。
景象春加麗，威容曉助嚴。槍森赤豹尾，纛叱黑龍髯。
門靜塵初斂，城昏日半銜。選幽開後院，占勝坐前簷。
平展絲頭毯，高褰錦額簾。雷搥柘枝鼓，雪擺胡（音鶻，一作鶻。）騰衫。
髮滑歌釵墜，妝光舞汗霑。回燈花簇簇，過酒玉纖纖。
饌盛盤心殢，醅濃盞底黏。陸珍熊掌爛，海味蟹螯鹹。
福履千夫祝，形儀四座（一作海）瞻。羊公長在峴，傅說莫歸巖。（蓋祝者詞意也。）
眷愛人人遍，風情事事兼。猶嫌客不醉，同賦夜厭厭。
[頁]卷,冊....[5018]447,13
第1491筆
　　　　船夜援琴[5018]　白居易
鳥棲魚不動，月照夜江深。身外都無事，舟中只有琴。
七弦為益友，兩耳是知音。心靜即聲淡，其間無古今。
[頁]卷,冊....[5019]447,13
第1492筆
　　　　答劉和州禹錫　白居易
換印雖頻命未通，歷陽湖上又秋風。不教才展休明代，為罰詩爭造化功。
我亦思歸田舍下，君應厭臥郡齋中。好相收拾為閒伴，年齒官班約略同。
[頁]卷,冊....[5019]447,13
第1493筆
　　　　渡淮　白居易
淮水東南闊，無風渡亦難。孤煙生乍直，遠樹望多圓。
春浪櫂聲急，夕陽帆影殘。清流宜映月，今夜重吟看。
[頁]卷,冊....[5019]447,13
第1494筆
　　　　赴蘇州至常州答賈舍人　白居易
杭城隔歲轉蘇臺，還擁前時五馬回。厭見簿書先眼合，喜逢杯酒暫眉開。
未酬恩寵年空去，欲立功名命不來。一別承明三領郡，甘從人道是粗才。
[頁]卷,冊....[5019]447,13
第1495筆
　　　　去歲罷杭州今春領吳郡慚無善政聊寫鄙懷兼寄三相公　白居易
為問三丞相，如何秉國鈞。那將最劇郡，付與苦慵人。
豈有吟詩客，堪為持節臣。不才空飽暖，無惠及飢貧。
昨臥南城月，今行北境春。鉛刀磨欲盡，銀印換何頻。
杭老遮車轍，吳童掃路塵。虛迎復虛送，慚見兩州民。
[頁]卷,冊....[5019]447,13
第1496筆
　　　　宣武令狐相公以詩寄贈傳播吳中聊奉短草用申酬謝[5019]　白居易
新詩傳詠忽紛紛，楚老吳娃耳遍聞。盡解呼為好才子，不知官是（一作在）上將軍。
辭人命薄多無位，戰將功高少有文。謝朓篇章韓信鉞，一生雙得不如君。
[頁]卷,冊....[5020]447,13
第1497筆
　　　　自詠　白居易
形容瘦薄詩情苦，豈是人間有相人。只合一生眠白屋，何因三度擁朱輪。
金章未佩雖非貴，銀榼常攜亦不貧。唯是無兒頭早白，被天磨折恰平均。
[頁]卷,冊....[5020]447,13
第1498筆
　　　　吟前篇因寄微之　白居易
君顏貴茂不清羸，君句雄華不苦悲。何事遣君還似我，髭鬚早白亦無兒。
[頁]卷,冊....[5020]447,13
第1499筆
　　　　紫薇花　白居易
紫薇花對紫微翁，名目雖同貌不同。獨占芳菲當夏景，不將顏色託春風。
潯陽官舍雙高樹，興善僧庭一大叢。何以蘇州安處置，花堂欄下月明中。
[頁]卷,冊....[5020]447,13
第1500筆
　　　　自到郡齋僅經旬日方專公務未及宴遊偷閒走筆題二十四韻兼寄常州賈舍人湖州崔郎中仍呈吳中諸客　白居易
渭北離鄉客，江南守土臣。涉途初改月，入境已經旬。
甲郡標天下，環封極海濱。版圖十萬戶，兵籍五千人。
自顧才能少，何堪寵命頻。冒榮慚印綬，虛獎負絲綸。（除蘇州制云：藏於己為道義，施於物為政能。在公形骨鯁之志，闔境有袴襦之樂。）
候病須通脈，防流要塞津。救煩無若靜，補拙莫如勤。
削使科條簡，攤令賦役均。以茲為報效，安敢不躬親。
襦袴提於手，韋弦佩在紳。敢辭稱俗吏，且願活疲民。
常（常州）未徵黃霸，湖（湖州）猶借寇恂。[5020]愧無鐺腳政，（河北三郡相鄰，皆有善政，時為鐺腳刺史，見唐書。）徒忝犬牙憐。
制誥（一作詔）誇黃絹，（美賈常州也。）詩篇占白蘋。（美崔吳興也。）銅符拋不得，（自謂也。）瓊樹見無因。
警寐鐘傳夜，催衙鼓報晨。唯知對胥吏，未暇接親賓。
色變雲迎夏，聲殘鳥過春。麥風非逐扇，梅〔雨〕（兩）異隨輪。
武寺山如故，（武丘寺也。）王樓月自新。（郡內東南樓名也。）池塘閒長草，絲竹廢生塵。
暑遣燒神酎，晴教舞茵。待還公事了，亦擬樂吾身。
[頁]卷,冊....[5021]447,13
第1501筆
　　　　題籠鶴　白居易
經旬不飲酒，逾月未聞歌。豈是風情少，其如塵事多。
虎丘慚客問，娃館妒人過。莫笑籠中鶴，相看去幾何。
[頁]卷,冊....[5021]447,13
第1502筆
　　　　答客問杭州　白居易
為我踟躕停酒盞，與君約略說杭州。山名天竺堆青黛，湖號錢唐瀉綠油。
大屋簷多裝雁齒，小航船亦畫龍頭。所嗟水路無三百，官繫何因得再遊。
[頁]卷,冊....[5021]447,13
第1503筆
　　　　登閶門閒望　白居易
閶門四望鬱蒼蒼，始覺州雄土俗強。十萬夫家供課稅，五千子弟守封疆。
闔閭城碧鋪秋草，烏鵲橋紅帶夕陽。處處樓前飄管吹，家家門外泊舟航。
雲埋虎寺山藏色，月耀娃宮水放光。曾賞錢唐嫌（一作兼）茂苑，今來未敢苦誇張。
[頁]卷,冊....[5021]447,13
第1504筆
　　　　代諸妓贈送周判官　白居易
妓筵今夜別姑蘇，客櫂明朝向鏡湖。莫汎扁舟尋范蠡，且隨五馬覓羅敷。
蘭亭月破能迴否，娃館秋涼卻[5021]到無。好與使君為老伴，歸來休染白髭鬚。
[頁]卷,冊....[5022]447,13
第1505筆
　　　　秋寄微之十二韻　白居易
娃館松江北，稽城浙水東。屈臣為長吏，伴我作衰翁。
旌旆知非遠，煙雲望不通。忙多對酒榼，興少閱詩筒。（此在杭州，兩浙唱和詩贈客，於筒中遞來往。）
淡白秋來日，疏涼雨後風。餘霞數片綺，新月一張弓。
影滿衰桐樹，香凋晚蕙叢。飢啼春穀鳥，寒怨絡絲蟲。
覽鏡頭雖白，聽歌耳未聾。老愁從此遣，醉笑與誰同。
清旦方堆案，黃昏始退公。可憐朝暮景，銷在兩衙中。
[頁]卷,冊....[5022]447,13
第1506筆
　　　　池上早秋　白居易
荷芰綠參差，新秋水滿池。早涼生北檻，殘照下東籬。
露飽蟬聲懶，風乾柳意衰。過潘二十歲，何必更愁悲。
[頁]卷,冊....[5022]447,13
第1507筆
　　　　郡西亭偶詠　白居易
常愛西亭面北林，公私塵事不能侵。共閒作伴無如鶴，與老相宜只有琴。
莫遣是非分作界，須教吏隱合為心。可憐此道人皆見，但要修行功用深。
[頁]卷,冊....[5022]447,13
第1508筆
　　　　故衫　白居易
闇淡緋衫稱老身，半披半曳出朱門。袖中吳郡新詩本，襟上杭州舊酒痕。
殘色過梅看向盡，故鄉因洗嗅猶存。曾經爛熳三年著，欲棄空箱似少恩。
[頁]卷,冊....[5022]447,13
第1509筆
　　　　郡中夜聽李山人彈三樂[5022]　白居易
風琴秋拂匣，月戶夜開關。榮啟先生樂，姑蘇太守閒。
傳聲千古後，得意一時間。卻怪鍾期耳，唯聽水與山。
[頁]卷,冊....[5023]447,13
第1510筆
　　　　東城桂三首（并序，一作桂華曲）　白居易
　　（蘇之東城，古吳都城也。今為樵牧之場，有桂一株，生乎城下，惜
　　其不得地，因賦三絕句以唁之。）
子墮本從天竺寺，根盤今在闔閭城。當時應逐南風落，落向人間取次生。（舊說，杭州天竺寺每歲秋中，有月桂子墮。）

霜雪（一作雪霰）壓多雖不死，荊榛長疾欲相埋。長憂落在樵人手，賣作蘇州一束柴。

遙知（一作可憐）天上桂花孤，。試問嫦娥更要無。月宮幸有閒田地，何不中央種兩株。

[頁]卷,冊....[5023]447,13
第1511筆
　　　　聞行簡恩賜章服喜成長句寄之　白居易
吾年五十加朝散，爾亦今年賜服章。齒髮恰同知命歲，官銜俱是客曹郎。（予與行簡，俱年五十始著緋，皆是主客郎中。）
榮傳錦帳花聯萼，彩動綾袍雁趁行。（緋多以雁銜瑞莎為之也。）大抵著緋宜老大，莫嫌秋鬢數莖霜。
[頁]卷,冊....[5023]447,13
第1512筆
　　　　晚笙歌　白居易
露墜萎花槿，風吹敗葉荷。老心歡樂少，秋眼感傷多。
芳歲今如此，衰翁可奈何。猶應不如醉，試遣喚笙歌。
[頁]卷,冊....[5023]447,13
第1513筆
　　　　對酒吟　白居易
一拋學士筆，三佩使君符。未換銀青綬，唯添雪白鬚。
公門衙退掩，妓席客來鋪。履舄從相近，謳吟任所須。
金銜嘶五馬，鈿帶舞雙姝。不得當年有，猶勝到老無。
合聲歌漢月，齊手拍吳歈。今夜還相醉，應煩紅[5023]袖扶。
[頁]卷,冊....[5024]447,13
第1514筆
　　　　偶飲　白居易
三盞醺醺四體融，妓亭簷下夕陽中。千聲方響敲相續，一曲〔雲〕（纔）和戛未終。
今日心情如往日，秋風氣味似春風。唯憎小吏樽前報，道去衙時水五筒。
[頁]卷,冊....[5024]447,13
第1515筆
　　　　早發赴洞庭舟中作　白居易
閶門曙色欲蒼蒼，星月高低宿水光。櫂舉影搖燈燭動，舟移聲拽管弦長。
漸看海樹紅生日，遙見包山白帶霜。出郭已行十五里，唯消一曲慢霓裳。
[頁]卷,冊....[5024]447,13
第1516筆
　　　　宿湖中　白居易
水天向晚碧沉沉，樹影霞光重疊深。浸月冷波千頃練，苞霜新橘萬株金。
幸無案牘何妨醉，縱有笙歌不廢吟。十隻晝船何處宿，洞庭山腳太湖心。
[頁]卷,冊....[5024]447,13
第1517筆
　　　　揀貢橘書情　白居易
洞庭貢橘揀宜精，太守勤王請自行。珠顆形容隨日長，瓊漿氣味得霜成。
登山敢惜駑駘力，望闕難伸螻蟻情。疏賤無由親跪獻，願憑朱實表丹誠。
[頁]卷,冊....[5024]447,13
第1518筆
　　　　夜泛陽塢入明月灣即事寄崔湖州　白居易
湖山處處好淹留，最愛東灣北塢頭。掩映橘林千點火，泓澄潭水一盆油。
龍頭畫舸銜明月，鵲腳紅旗蘸碧流。為報茶山崔太守，與君各是一家遊。（嘗羨吳興每春茶山之遊，洎入太湖，羨意減矣。故云。）
[頁]卷,冊....[5024]447,13
第1519筆
　　　　泛太湖書事寄微之　白居易
煙渚雲帆處處通，飄然舟似入虛空。玉杯淺酌巡初匝，金管徐吹曲未終。
黃夾纈林寒有葉，碧琉璃水淨無風。避旗飛鷺翩翻白，驚鼓跳魚撥刺紅。
澗雪塵多松偃蹇，巖泉滴久石玲瓏。書為故事留湖上，（所見勝景，多記在湖中石上。）吟作新詩寄浙東。
軍府威容從道盛，江山氣色定知同。報君一事君應羨，五宿澄波皓月中。
[頁]卷,冊....[5025]447,13
第1520筆
　　　　題新館　白居易
曾為白社羈遊子，今作朱門醉飽身。十萬戶州尤覺貴，二千石祿敢言貧。
重裘每念單衣士，兼味嘗思旅食人。新館寒來多少客，欲回歌酒暖風塵。
[頁]卷,冊....[5025]447,13
第1521筆
　　　　西樓喜雪命宴　白居易
宿雲黃慘澹，曉雲白飄颻。散麵遮槐市，堆花壓柳橋。
四郊鋪縞素，萬室甃瓊瑤。銀榼攜桑落，金爐上麗譙。
光迎舞妓動，寒近醉人銷。歌樂雖盈耳，慚無五袴謠。
[頁]卷,冊....[5025]447,13
第1522筆
　　　　新栽梅　白居易
池邊新種七株梅，欲到花時點檢來。莫怕長洲桃李妒，今年好為使君開。
[頁]卷,冊....[5025]447,13
第1523筆
　　　　酬劉和州戲贈　白居易
錢唐山水接蘇臺，兩地褰帷愧不才。政事素無爭學得，風情舊有且將來。
雙蛾解珮啼相送，五馬鳴珂笑卻回。不似劉郎無景行，長拋春恨在天台。
[頁]卷,冊....[5025]447,13
第1524筆
　　　　戲和賈常州醉中二絕句　白居易
聞道毗陵詩酒興，近來積漸學姑蘇。罨頭新令從偷去，刮骨清吟得似無。

越調管吹留客曲，吳吟詩送暖寒杯。娃宮無限風流事，好遣孫心暫學來。

[頁]卷,冊....[5026]447,13
第1525筆
　　　　歲暮寄微之三首　白居易
微之別久能無歎，知退書稀豈免愁。甲子百年過半後，光陰一歲欲終頭。
池水曉合膠船底，樓雪晴銷露瓦溝。自覺歡情隨日減，蘇州心不及杭州。

榮進雖頻退亦頻，與君才命不調勻。若不九重中掌事，即須千里外拋身。
紫垣南北廳會封，滄海東西郡又鄰。唯欠結廬嵩洛下，一時歸去作閒人。

白頭歲暮苦相思，除卻悲吟無可為。枕上從妨一夜睡，燈前讀盡十年詩。（讀前後唱和詩。）
龍鍾校正騎驢日，憔悴通江司馬時。（通州，江州。）若並如今是全活，紆朱拖紫且開眉。

[頁]卷,冊....[5026]447,13
第1526筆
　　　　歲日家宴戲示弟姪等兼呈張侍御二十八丈殷判官二十三兄　白居易
弟妹妻孥小姪甥，嬌癡弄我助歡情。歲盞後推藍尾酒，春盤先勸膠（去聲）牙餳。
形骸潦倒雖堪歎，骨肉團圓亦可榮。猶有誇張少年處，笑呼張丈喚殷兄。
[頁]卷,冊....[5026]447,13
第1527筆
　　　　正月三日閒行　白居易
黃鸝巷口鶯欲語，烏鵲河頭冰欲銷。（黃鸝，坊名。烏鵲，河名。）綠浪東西南北水，紅欄三百九十橋。（蘇之官橋大數。）
鴛鴦蕩漾雙雙翅，陽柳交加萬萬條。借問春風來早晚，只從前日到今朝。
[頁]卷,冊....[5026]447,13
第1528筆
　　　　夜歸　白居易
逐勝移朝宴，留歡放晚衙。賓寮多謝客，騎從半吳娃。
到處銷春景，歸時及月華。城陰一道直，燭焰兩行斜。
東吹先催柳，南霜不殺花。皋橋夜沽酒，燈火是誰家。
[頁]卷,冊....[5027]447,13
第1529筆
　　　　自歎　白居易
豈獨年相迫，兼為病所侵。春來痰氣動，老去嗽聲深。
眼暗猶操筆，頭斑未挂簪。因循過日月，真是俗人心。
[頁]卷,冊....[5027]447,13
第1530筆
　　　　郡中閒獨寄微之及崔湖州　白居易
少年賓旅非吾輩，晚歲簪纓束我身。酒散更無同宿客，詩成長作獨吟人。
蘋洲會面知何日，鏡水離心又一春。兩處也應相憶在，官高年長少情親。
[頁]卷,冊....[5027]447,13
第1531筆
　　　　小舫　白居易
小舫一艘新造了，輕裝梁柱庳安篷。深坊靜岸遊應遍，淺水低橋去盡通。
黃柳影籠隨櫂月，白蘋香起打頭風。慢牽欲傍櫻桃泊，借問誰家花最紅。
[頁]卷,冊....[5027]447,13
第1532筆
　　　　馬墜強出贈同座　白居易
足傷遭馬墜，腰重倩人抬氈。祗合窗間臥，何由花下來。
坐依桃葉枝，行呷地黃杯。強出非他意，東風落盡梅。
[頁]卷,冊....[5027]447,13
第1533筆
　　　　夜聞賈常州崔湖州茶山境會想羨歡宴因寄此詩[5027]　白居易
遙聞境會茶山夜，珠翠歌鐘俱遶身。盤下中分兩州界，燈前合作一家春。
青蛾遞舞應爭妙，紫筍齊嘗各鬥新。自歎花時北窗下，蒲黃酒對病眠人。（時馬墜損腰，正勸蒲黃酒。）
[頁]卷,冊....[5028]447,13
第1534筆
　　　　酬微之開拆新樓初畢相報末聯見戲之作　白居易
海山鬱鬱石稜稜，新豁高居正好登。南臨贍部三千界，東對蓬宮十二層。
報我樓成秋望月，把君詩讀夜回燈。無妨卻有他心眼，妝點亭臺即不能。
[頁]卷,冊....[5028]447,13
第1535筆
　　　　病中多雨逢寒食　白居易
水國多陰常懶出，老夫饒病愛閒眠。三旬臥度鶯花月，一半春銷風雨天。
薄暮何人吹觱篥，新晴幾處縛鞦韆。彩繩芳樹長如舊，唯是年年換少年。
[頁]卷,冊....[5028]447,13
第1536筆
　　　　清明夜　白居易
好風朧月清明夜，碧砌紅軒刺史家。獨遶迴廊行復歇，遙聽弦管暗看花。
[頁]卷,冊....[5028]447,13
第1537筆
　　　　蘇州柳　白居易
金谷園中黃嫋娜，曲江亭畔碧婆（一作毿）娑。老來處處遊行（一作行應）遍，不似蘇州柳最多。
絮撲白頭條拂面，使君無計奈春何。
[頁]卷,冊....[5028]447,13
第1538筆
　　　　三月二十八日贈周判官　白居易
一春惆悵殘三日，醉問周郎憶得無。柳絮送人鶯勸酒，去年今日別東都。
[頁]卷,冊....[5028]447,13
第1539筆
　　　　偶作[5028]　白居易
紅杏初生葉，青梅已綴枝。闌珊花落後，寂寞酒醒時。
坐悶低眉久，行慵舉足遲。少年君莫怪，頭白自應知。
[頁]卷,冊....[5029]447,13
第1540筆
　　　　重答劉和州（來篇云：蘇州刺史例能詩，西掖〔今〕（吟）來替左司。又云：若共吳王鬥百草，不如唯是欠西施。）　白居易
分無佳麗敵西施，敢有文章替左司。隨分笙歌聊自樂，等閒篇詠被人知。
花邊妓引尋香徑，月下僧留宿劍池。可惜當時好風景，吳王應不解吟詩。（採香徑在館娃宮。）
[頁]卷,冊....[5029]447,13
第1541筆
　　　　奉送三兄　白居易
少年曾管二千兵，晝聽笙歌夜斫營。自反丘園頭盡白，每逢旗鼓眼猶明。
杭州暮醉連床臥，吳郡春遊並馬行。自愧阿連官職慢，只教兄作使君兄。
[頁]卷,冊....[5029]447,13
第1542筆
　　　　城上夜宴　白居易
留春不住登城望，惜夜相將秉燭遊。風月萬家河兩岸，笙歌一曲郡西樓。
詩聽越客吟何苦，酒被吳娃勸不休。從道人生都是夢，夢中歡笑亦勝愁。
[頁]卷,冊....[5029]447,13
第1543筆
　　　　重題小舫贈周從事兼戲微之　白居易
細〔篷〕（蓬）青篾織魚鱗，小眼紅窗襯麴塵。闊狹纔容從事座，高低恰稱使君身。
舞筵須揀腰輕女，仙櫂難勝骨重人。不似鏡湖簾使出，高檣大艑鬧驚春。
[頁]卷,冊....[5029]447,13
第1544筆
　　　　吳櫻桃　白居易
含桃最說出東吳，香色鮮穠氣味殊。洽恰舉頭千萬顆，婆娑拂面兩三株。
鳥偷飛處銜將火，人摘爭時蹋[5029]破珠。可惜風吹兼雨打，明朝後日即應無。
[頁]卷,冊....[5030]447,13
第1545筆
　　　　春盡勸客酒　白居易
林下春將盡，池邊日半斜。櫻桃落砌顆，夜合隔簾花。
嘗酒留閒客，行茶使小娃。殘杯勸不飲，留醉向誰家。
[頁]卷,冊....[5030]447,13
第1546筆
　　　　仲夏齋居偶題八韻寄微之及崔湖州　白居易
腥血與葷蔬，停來一月餘。肌膚雖瘦損，方寸任清虛。
體適通宵坐，頭慵隔日梳。眼前無俗物，身外即僧居。
水榭風來遠，松廊雨過初。褰簾放巢燕，投食施池魚。
久別閒遊伴，頻勞問疾書。不知湖與越，吏隱興何如。
[頁]卷,冊....[5030]447,13
第1547筆
　　　　官宅　白居易
紅紫共紛紛，祗承老使君。移舟木蘭櫂，行酒石榴裙。
水色窗窗見，花香院院聞。戀他官舍住，雙鬢白如雲。
[頁]卷,冊....[5030]447,13
第1548筆
　　　　六月三日夜聞蟬　白居易
荷香清露墜，柳動好風生。微月初三夜，新蟬第一聲。
乍聞愁北客，靜聽憶東京。我有竹林宅，別來蟬再鳴。
不知池上月，誰撥小船行。
[頁]卷,冊....[5030]447,13
第1549筆
　　　　蓮石　白居易
青石一兩片，白蓮三兩枝。寄將東洛去，心與物相隨。
石倚風前樹，蓮栽月下池。遙知安置處，預想發榮[5030]時。
領郡來何遠，還鄉去已遲。莫言千里別，歲晚有心期。
[頁]卷,冊....[5031]447,13
第1550筆
　　　　眼病二首　白居易
散亂空中千片雪，蒙籠物上一重紗。縱逢晴景如看霧，不是春天亦見花。（已上四句，皆病眼中所見者。）
僧說客塵來眼界，醫言風眩在肝家。兩頭治療何曾瘥，藥力微茫佛力賒。

眼藏損傷來已久，病根牢固去應難。醫師盡勸先停酒，道侶多教早罷官。
案上謾鋪龍樹論，盒中虛撚決明丸。人間方藥應無益，爭得金篦試刮看。

[頁]卷,冊....[5031]447,13
第1551筆
　　　　題東武（一作虎）丘寺六韻　白居易
香剎看非遠，祇園入始深。龍蟠松矯矯，玉立竹森森。
怪石千僧坐，靈池一劍沈。海當亭兩面，山在寺中心。
酒熟（一作熱）憑花勸，詩成倩鳥吟。寄言軒冕客，此地好抽簪。
[頁]卷,冊....[5031]447,13
第1552筆
　　　　夜遊西武（一作虎）丘寺八韻　白居易
不厭西丘寺，閒來即一過。舟船轉雲島，樓閣出煙蘿。
路人青松影，門臨白月波。魚跳驚秉燭，猿覷怪鳴珂。
搖曳雙紅旆，娉婷十翠娥。（容、滿、蟬、態等十妓從遊也。）香花助羅綺，鐘梵避笙歌。
領郡時將久，遊山數幾何。一年十二度，非少亦非多。
[頁]卷,冊....[5031]447,13
第1553筆
　　　　詠懷　白居易
蘇杭自昔稱名郡，牧守當今當好官。兩地江山蹋得遍，五年風月詠將（一作來）殘。
幾時酒醆曾拋卻，何處花枝不把看。白髮滿頭歸得也，詩情酒興漸闌珊。
[頁]卷,冊....[5031]447,13
第1554筆
　　　　重詠　白居易
日覺雙眸暗，年驚兩鬢蒼。病應無處避，老更不宜忙。
徇俗心情少，休官道理長。今秋歸去定，何必重思量。
[頁]卷,冊....[5032]447,13
第1555筆
　　　　百日假滿　白居易
心中久有歸田計，身上都無濟世才。長告初從百日滿，故鄉元約一年回。
馬辭轅下頭高舉，鶴出籠中翅大開。但拂衣行莫回顧，的無官職趁人來。
[頁]卷,冊....[5032]447,13
第1556筆
　　　　九日寄微之　白居易
眼闇頭風事事妨，遶籬新菊為誰黃。閒遊日久心慵倦，痛飲年深肺損傷。
吳郡兩回逢九月，越州四度見重陽。怕飛杯酒多分數，厭聽笙歌舊曲章。
蟋蟀聲寒初過雨，茱萸色淺未經霜。去秋共數登高會，又被今年減一場。
[頁]卷,冊....[5032]447,13
第1557筆
　　　　題報恩寺　白居易
好是清涼地，都無繫絆身。晚晴宜野寺，秋景屬閒人。
淨石堪敷坐，寒泉可濯巾。自慚容鬢上，猶帶郡庭塵。
[頁]卷,冊....[5032]447,13
第1558筆
　　　　晚起　白居易
臥聽鼕鼕衙鼓聲，起遲睡足長心情。華簪脫後頭雖白，堆案拋來眼校明。
閑上籃輿乘興出，醉回花舫信風行。明朝更濯塵纓去，聞道松江水最清。
[頁]卷,冊....[5032]447,13
第1559筆
　　　　自思益寺次楞伽寺作　白居易
朝從思益峰遊後，晚到楞伽寺歇時。照水姿容雖已老，上山筋力未全衰。
行逢禪客多相問，坐倚漁舟一自思。猶去懸車十五載，休官非早亦非遲。
[頁]卷,冊....[5033]447,13
第1560筆
　　　　松江亭攜樂觀漁宴宿　白居易
震澤平蕪岸，松（一作吳）江落葉波。在宮常夢想，為客始經過。
水面排罾網，船頭簇綺羅。朝盤鱠紅鯉，夜燭無青蛾。
雁斷知風急，潮（一作湖）平見（一作得）月多。繁絲與促管，不解和漁歌。
[頁]卷,冊....[5033]447,13
第1561筆
　　　　宿靈巖寺上院　白居易
高高白月上青林，客去僧歸獨夜深。葷血屏除唯對酒，歌鐘放散只留琴。
更無俗物當人眼，但有泉聲洗我心。最愛曉亭東望好，太湖煙水綠沈沈。
[頁]卷,冊....[5033]447,13
第1562筆
　　　　酬別周從事二首　白居易
腰痛拜迎人客倦，眼昏勾押簿書難。辭官歸去緣衰病，莫作陶潛范蠡看。

洛下田園久拋擲，吳中歌酒莫留連。嵩陽雲樹伊川月，已校歸遲四五年。

[頁]卷,冊....[5033]447,13
第1563筆
　　　　武丘寺路（去年重開寺路，桃李蓮荷，約種數千株。）　白居易
自開山寺路，水陸往來頻。銀勒牽驕馬，花船載麗人。
芰荷生欲遍，桃李種仍新。好住湖堤上，長留一道春。
[頁]卷,冊....[5033]447,13
第1564筆
　　　　齊雲樓晚望偶題十韻兼呈馮侍御周殷二協律（樓在蘇州）[5033]　白居易
潦倒宦情盡，蕭條芳歲闌。欲辭南國去，重上北城看。
複疊江山壯，平鋪井邑寬。人稠過楊府，坊鬧半長安。
插霧峰頭沒，穿霞日腳殘。水光紅漾漾，樹色綠漫漫。
約略留遺愛，殷勤念舊歡。病拋官職易，老別友朋難。
九月全無熱，西風亦未寒。齊雲樓北面，半日憑欄干。
[頁]卷,冊....[5034]447,13
第1565筆
　　　　河亭晴望（九月八日）　白居易
風轉雲頭斂，煙銷水面開。晴虹橋影出，秋雁櫓聲來。
郡靜官初罷，鄉遙信未迴。明朝是重九，誰勸菊花杯。
[頁]卷,冊....[5034]447,13
第1566筆
　　　　留別微之　白居易
干時久與本心違，悟道深知前事非。猶厭勞形辭郡印，那將（一作能）趁伴著朝衣。
五千言裏教知足，三百篇中勸式微。少室雲邊伊水畔，比君校老合先歸。
[頁]卷,冊....[5034]447,13
第1567筆
　　　　自喜　白居易
自喜天教我少緣，家徒行計兩翩翩。身兼妻子都三口，鶴與琴書共一船。
僮僕減來無冗食，資糧算外有餘錢。攜將貯作丘中費，猶免飢寒得數年。
[頁]卷,冊....[5034]447,13
第1568筆
　　　　武丘寺路宴留別諸妓　白居易
銀泥裙映錦障泥，畫舸停橈馬簇蹄。清管曲終鸚鵡語，紅旗影動（一作潑汗）嘶。
漸消醉色朱顏淺，欲語離情翠黛低。莫忘使君吟詠處，女墳湖北武（一作虎）丘西。
[頁]卷,冊....[5034]447,13
第1569筆
　　　　江上對酒二首[5034]　白居易
酒助疏頑性，琴資緩慢情。有慵將送老，無智可勞生。
忽忽忘機坐，倀倀任運行。家鄉安處是，那獨在神京。

久貯滄浪意，初辭桎梏身。昏昏常帶酒，默默不應人。
坐穩便箕踞，眠多愛欠伸。客來存禮數，始著白綸巾。

[頁]卷,冊....[5035]447,13
第1570筆
　　　　望亭驛酬別周判官　白居易
何事出長洲，連宵飲不休。醒應難作別，歡漸少於愁。
燈火穿村市，笙歌上驛樓。何言五十里，已不屬蘇州。
[頁]卷,冊....[5035]447,13
第1571筆
　　　　見小姪龜兒詠燈詩并臘娘制衣因寄行簡　白居易
已知臘子能裁服，復報龜兒解詠燈。巧婦才人常薄命，莫教男女苦多能。
[頁]卷,冊....[5035]447,13
第1572筆
　　　　酒筵上答張居士　白居易
但要前塵（一作程）減，無妨外相同。雖過酒肆上，不離道場中。
弦管聲非實，花鈿色是空。何人知此義，唯有淨名翁。
[頁]卷,冊....[5035]447,13
第1573筆
　　　　鸚鵡　白居易
隴西鸚鵡到江東，養得經年觜漸紅。常恐思歸先剪翅，每因餧食暫開籠。
人憐巧語情雖重，鳥憶高飛意不同。應似朱門歌舞妓，深藏牢閉後房中。
[頁]卷,冊....[5035]447,13
第1574筆
　　　　聽琵琶妓彈略略[5035]　白居易
腕軟撥頭輕，新教略略成。四弦千遍語，一曲萬重情。
法向師邊得，能從意上生。莫欺江外手，別是一家聲。
[頁]卷,冊....[5036]447,13
第1575筆
　　　　寫新詩寄微之偶題卷後　白居易
寫了吟看滿卷愁，淺紅牋紙小銀鉤。未容寄與微之去，已被人傳到越州。
[頁]卷,冊....[5036]447,13
第1576筆
　　　　寶曆二年八月三十日夜夢後作　白居易
塵纓忽解誠堪喜，世網重來未可知。莫忘全吳館中夢，嶺南泥雨步行時。
[頁]卷,冊....[5036]447,13
第1577筆
　　　　與夢得同登棲靈塔（一無棲字）　白居易
半月悠悠在廣陵，何樓何塔不同登。共憐筋力猶堪在，上到棲靈第九層。
[頁]卷,冊....[5036]447,13
第1578筆
　　　　夢蘇州水閣寄馮侍御　白居易
揚州驛裏夢蘇州，夢到花橋水閣頭。覺後不知馮侍御（一作御史），此中昨夜共誰遊。
[頁]卷,冊....[5036]447,13
第1579筆
　　　　喜罷郡　白居易
五年兩郡亦堪嗟，偷出遊山走看花。自此光陰為己有，從前日月屬官家。
樽前免被催迎使，枕上休聞報坐衙。睡到午時歡到夜，回頭官職是泥沙。
[頁]卷,冊....[5036]447,13
第1580筆
　　　　答次休上人（來篇云：聞有餘霞千萬首，何妨一句乞閒人。）　白居易
姓白使君無麗句，名休座主有新文。禪心不合生分別，莫愛餘霞嫌碧雲。
[頁]卷,冊....[5036]447,13
第1581筆
　　　　感悟妄緣題如上人壁　白居易
自從為騃童，直至作衰翁。所好隨年異，為忙終日同。
弄沙成佛塔，鏘玉謁王宮。彼此皆兒戲，須臾即色空。
有營非了義，無著是真宗。兼恐勤修道，猶應在妄中。
[頁]卷,冊....[5037]448,13
第1582筆
　　　　思子臺有感二首（凡題思子臺者，皆罪江充。予觀禍胎，不獨在此。偶以二絕句辨之。）　白居易
曾家機上聞投杼，尹氏園中見掇蜂。但以恩情生隙罅，何人不解作江充。

闇生魑魅蠹生蟲，何異讒生疑阻中。但使武皇心似燭，江充不敢作江充。

[頁]卷,冊....[5037]448,13
第1583筆
　　　　賦得邊城角　白居易
邊角兩三枝，霜天隴上兒。望鄉相並立，向月一時吹。
戰馬頭皆舉，征人手盡垂。嗚嗚三奏罷，城上展旌旗。
[頁]卷,冊....[5037]448,13
第1584筆
　　　　憶洛中所居　白居易
忽憶東都宅，春來事宛然。雪銷行徑裏，水上臥房前。
厭綠栽黃竹，嫌紅種白蓮。醉教鶯送酒，閒遣鶴看船。
幸是林園主，慚為食祿牽。宦情薄似紙，鄉思急於弦。
豈合姑蘇守，歸休更待年。
[頁]卷,冊....[5037]448,13
第1585筆
　　　　想歸田園　白居易
戀他朝市求何事，想取丘園樂此身。千首惡詩吟過日，一壺好酒醉消春。
歸鄉年亦非全老，罷郡家仍未苦貧。快活不知如我者，人間能有幾多人。
[頁]卷,冊....[5038]448,13
第1586筆
　　　　琴茶　白居易
兀兀寄形群動內，陶陶任性一生間。自拋官後春多醉，不讀書來老更閒。
琴裏知聞唯淥水，茶中故舊是蒙山。窮通行止長相伴，誰道吾今無往還。
[頁]卷,冊....[5038]448,13
第1587筆
　　　　贈楚州郭使君　白居易
淮水東南第一州，山圍雉堞月當樓。黃金印綬懸腰底，白雪歌詩落筆頭。
笑看兒童騎竹馬，醉攜賓客上仙舟。當家美事堆身上，何啻林宗與細侯。
[頁]卷,冊....[5038]448,13
第1588筆
　　　　和郭使君題枸杞（一作枸杞寄郭使君）　白居易
山陽（一作陰）太守政嚴明，吏（一作夜）靜人安無犬驚。不知靈藥根成狗，怪得時聞吠夜聲。
[頁]卷,冊....[5038]448,13
第1589筆
　　　　初到洛下（一作陽）閒遊　白居易
漢庭重少身宜退，洛下閒居跡可逃。趁伴入朝應老醜，尋春放醉尚粗豪。
詩攜綵紙新裝卷，酒典緋花舊賜袍。曾在東方千騎上，至今躞蹀馬頭高。
[頁]卷,冊....[5038]448,13
第1590筆
　　　　醉題劉二十八使君　白居易
為我引杯添酒飲，與君把箸擊盤歌。詩稱國手徒為爾，命壓人頭不奈何。
舉眼風光長寂寞，滿朝官職獨[5038]蹉跎。亦知合被才名折，二十三年折太多。
[頁]卷,冊....[5039]448,13
第1591筆
　　　　太湖石　白居易
煙翠三秋色，波濤萬古痕。削成青玉片，截斷碧雲根。
風氣通巖穴，苔文護洞門。三峰具體小，應是華山孫。
[頁]卷,冊....[5039]448,13
第1592筆
　　　　過敷水　白居易
垂鞭欲渡羅敷水，處分鳴騶且緩驅。秦氏雙蛾久冥漠，蘇臺五馬尚踟躕。
村童店女仰頭笑，今日使君真是愚。
[頁]卷,冊....[5039]448,13
第1593筆
　　　　南院　白居易
林院無情緒，經春不一開。楊花飛作穗，榆莢落成堆。
壯氣（一作志）從中減，流年逐後催。只應如過客，病去老迎來。
[頁]卷,冊....[5039]448,13
第1594筆
　　　　閒詠　白居易
步月憐清景，眠松愛綠陰。早年詩思苦，晚歲道情深。
夜學禪多坐，秋牽興暫吟。悠然兩事外，無處更留心。
[頁]卷,冊....[5039]448,13
第1595筆
　　　　初授祕監拜賜金紫閒吟小酌偶寫所懷　白居易
紫袍新祕監，白首舊書生。鬢雪人間壽，腰金世上榮。
子孫無可念，產業不能營。酒引眼前興，詩留身後名。
閒傾三數酌，醉詠十餘聲。便是羲皇代，先從心太平。
[頁]卷,冊....[5039]448,13
第1596筆
　　　　新昌閒居招楊郎中兄弟　白居易
紗巾角枕病眠翁，忙少閒多誰與同。但有雙松當砌下，更無一事到心中。
金章紫綬堪如夢，皂蓋朱輪別似空。暑月貧家何所有，客來唯贈北窗風。
[頁]卷,冊....[5040]448,13
第1597筆
　　　　祕省後廳　白居易
槐花雨潤新秋地，桐葉風翻欲夜天。盡日後廳無一事，白頭老監枕書眠。
[頁]卷,冊....[5040]448,13
第1598筆
　　　　松齋偶興　白居易
置心思慮外，滅跡是非間。約俸為生計，隨宮換往還。
耳煩聞曉角（一作鼓），眼醒見秋山。賴此松簷下，朝回半日閒。
[頁]卷,冊....[5040]448,13
第1599筆
　　　　和楊郎中賀楊僕射致仕後楊侍郎門生合宴席上作　白居易
業重關西繼大名，恩深闕下遂高情。祥鱣降伴趨庭鯉，賀燕飛和出谷鶯。
范蠡舟中無子弟，疏家席上欠門生。可憐玉樹連桃李，從古無如此會榮。
[頁]卷,冊....[5040]448,13
第1600筆
　　　　松下琴贈客　白居易
松寂風初定，琴清夜欲闌。偶因群動息，試撥一聲看。
寡鶴當徽怨，秋泉應指寒。慚君此傾聽，本不為君彈。
[頁]卷,冊....[5040]448,13
第1601筆
　　　　秋齋　白居易
晨起秋齋冷，蕭條稱病容。清風兩窗竹，白露一庭松。
阮籍謀身拙，嵇康向事慵。生涯別有處，浩氣在心[5040]胸。
[頁]卷,冊....[5041]448,13
第1602筆
　　　　塗山寺獨遊　白居易
野徑行無伴，僧房宿有期。塗山來去熟，唯是馬蹄知。
[頁]卷,冊....[5041]448,13
第1603筆
　　　　登觀音臺望（一作賢）城　白居易
百千家似圍棋局，十二街如種菜畦。遙認微微入朝火，一條星宿五門西。
[頁]卷,冊....[5041]448,13
第1604筆
　　　　登靈（一作寶）應臺北望　白居易
臨高始見人寰小，對遠方知色界空。回首卻歸朝市去，一稊米落太倉中。
[頁]卷,冊....[5041]448,13
第1605筆
　　　　酬裴相公題興化小池見招長句　白居易
為愛小塘招散客，不嫌老監與新詩。山公（一作翁）倒載無妨學，范蠡扁舟未要追。
蓬斷偶飄桃李徑，鷗驚誤拂鳳皇池。敢辭課拙酬高韻，一勺爭禁萬頃陂。
[頁]卷,冊....[5041]448,13
第1606筆
　　　　閒行　白居易
五十年來思慮熟，忙人應未勝閒人。林園傲逸真成貴，衣食單疏不是貧。
專掌圖書無過地，遍尋山水自由身。儻年七十猶強健，尚得閒行十五春。
[頁]卷,冊....[5041]448,13
第1607筆
　　　　閒出　白居易
兀兀出門何處去，新昌街晚樹陰斜。馬蹄知意緣行熟，不向楊家即庾家。
[頁]卷,冊....[5041]448,13
第1608筆
　　　　與僧智如夜話[5041]　白居易
懶鈍尤知命，幽棲漸得朋。門閒無謁客，室靜有禪僧。
爐向初冬火，籠停半夜燈。憂勞緣智巧，自喜百無能。
[頁]卷,冊....[5042]448,13
第1609筆
　　　　憶廬山舊隱及洛下新居　白居易
形骸僶俛班行內，骨肉句留俸祿中。無奈攀緣隨手長，亦知恩愛到頭空。
草堂久閉廬山下，竹院新拋洛水東。自是未能歸去得，世間誰要白鬚翁。
[頁]卷,冊....[5042]448,13
第1610筆
　　　　晚寒（晚一作暝）　白居易
急景流如箭，淒風利似刀。暝催雞翅斂，寒束樹枝高。
縮水濃和酒，加綿厚絮袍。可憐冬計畢，煖臥醉陶陶。
[頁]卷,冊....[5042]448,13
第1611筆
　　　　偶眠（偶一作醉）　白居易
放杯書案上，枕臂火爐前。老愛尋思事（一作睡），慵多（一作便）取次眠。
妻教卸烏帽，婢與展青□。便是屏風樣，何勞畫古賢。
[頁]卷,冊....[5042]448,13
第1612筆
　　　　華城西北雉堞最高崔相公首創樓臺錢左丞繼種花果合為勝境題在雅篇歲暮獨遊悵然成詠（時華州未除刺史）　白居易
高居稱君子，瀟灑四無鄰。丞相棟梁久，使君桃李新。
凝情看麗句，駐步想清塵。況是寒天客，樓空無主人。
[頁]卷,冊....[5042]448,13
第1613筆
　　　　奉使途中戲贈張常侍[5042]　白居易
早風吹土滿長衢，驛騎星軺盡疾驅。共笑籃舁（一作輿）亦稱使，日馳一驛向東都。
[頁]卷,冊....[5043]448,13
第1614筆
　　　　有小白馬乘馭多時奉使東行至稠桑驛溘然而斃足可驚傷不能忘情題二十韻　白居易
能驟復能馳，翩翩白馬兒。毛寒一團雪，鬃薄萬條絲。
皂蓋春行日，驪駒曉從（一作促）時。雙旌前獨步，五馬內偏騎。
芳草乘蹄葉，垂楊拂頂枝。跨將迎好客，惜不換妖姬。
慢鞚遊蕭寺，閒驅醉習池。睡來乘作夢，興發倚成詩。
鞭為馴難下，鞍緣穩不離。北歸還共到，東使亦相隨。
赭白何曾變，玄黃豈得知。嘶風覺聲（一作聲覺）急，蹋雪怪行遲。
昨夜猶芻秣，今朝尚縶維。臥槽應不起，顧主遂長辭。
塵滅駸駸跡，霜留皎皎姿。度關形未改，過隙影難追。
念倍燕求（一作來）駿，情深項別騅。銀收鉤臆帶，金卸絡頭羈。
何處埋奇骨，誰家覓弊帷。稠桑驛門外，吟罷涕雙垂。
[頁]卷,冊....[5043]448,13
第1615筆
　　　　題噴玉泉（泉在壽安山下，高百餘尺，直瀉潭中。）　白居易
泉噴聲如玉，潭澄色似空。練垂青嶂（一作障）上，珠瀉綠盆中。
溜滴三秋雨，寒生六月風。何時此巖下，來作濯纓翁。
[頁]卷,冊....[5043]448,13
第1616筆
　　　　酬皇甫賓客　白居易
閑官兼慢使，著處易停輪。況欲逢新歲，仍初見故人。
冒寒尋到洛，待煖始歸秦。亦擬同攜手，城東略看春。
[頁]卷,冊....[5043]448,13
第1617筆
　　　　種白蓮[5043]　白居易
吳中白藕洛中栽，莫戀江南花懶開。萬里攜歸爾知否，紅蕉朱槿不將來。
[頁]卷,冊....[5044]448,13
第1618筆
　　　　答蘇庶子　白居易
偶作關東使，重陪洛下遊。病來從斷酒，老去可禁愁。
款曲偏青眼，蹉跎各白頭。蓬山閒氣味，依約似龍樓。
[頁]卷,冊....[5044]448,13
第1619筆
　　　　答尉遲少監水閣重宴　白居易
人情依舊歲華新，今日重招往日賓。雞黍重回千里駕，林園闇換四年春。
水軒平寫琉璃鏡，草岸斜鋪翡翠茵。聞道經營費心力，忍教成後屬他人（時主人欲賣林亭）。
[頁]卷,冊....[5044]448,13
第1620筆
　　　　和劉郎中傷鄂姬　白居易
不獨君嗟我亦嗟，西風北雪殺南花。不知月夜魂歸處，鸚鵡洲頭第幾家。（姬，鄂人也。）
[頁]卷,冊....[5044]448,13
第1621筆
　　　　贈東鄰王十三　白居易
攜手池邊月，開襟竹下風。驅愁知酒力，破睡見茶功。
居處東西接，年顏老少同。能來為伴否，伊上作漁翁。
[頁]卷,冊....[5044]448,13
第1622筆
　　　　早春同劉郎中寄宣武令狐相公　白居易
梁園不到一年強，遙想清吟對綠觴。更有何人能飲酌，新添幾卷好篇章。
馬頭拂柳時回轡，豹尾穿花暫亞槍。誰引相公開口笑，不逢白監與劉郎。
[頁]卷,冊....[5044]448,13
第1623筆
　　　　寄太原李相公[5044]　白居易
聞道北都今一變，政和軍樂萬人安。綺羅二八圍賓榻，組練三千夾將壇。
蟬鬢應誇丞相少，貂裘不覺太原寒。世間大有虛榮貴，百歲無君一日歡。
[頁]卷,冊....[5045]448,13
第1624筆
　　　　雪中寄令狐相公兼呈夢得　白居易
兔園春雪梁王會，想對金罍詠玉塵。今日相如身在此，不知客右坐何人。
[頁]卷,冊....[5045]448,13
第1625筆
　　　　出使在途所騎馬死改乘肩輿將歸長安偶詠旅懷寄太原李相公　白居易
驛路崎嶇泥（一作況）雪寒，欲登籃輿一長嘆。風光不見桃花騎，塵土空留杏葉鞍。
喪乘獨歸殊不易，脫驂相贈豈為難。并州好馬應無數，不怕旌旄試覓看。
[頁]卷,冊....[5045]448,13
第1626筆
　　　　有雙鶴留在洛中忽見劉郎中依然鳴顧劉因為鶴嘆二篇寄予予以二絕句答之　白居易
辭鄉遠隔華亭水，逐我來棲緱嶺雲。慚愧稻粱長不飽，未曾回眼向雞群。

荒草院中池水畔，銜恩不去又經春。見君驚喜雙回顧，應為吟聲似主人。

[頁]卷,冊....[5045]448,13
第1627筆
　　　　宿竇使君莊水亭　白居易
使君何在在江東，池柳初黃杏欲紅。有興即來閒便宿，不知誰是主人翁。
[頁]卷,冊....[5045]448,13
第1628筆
　　　　龍門下作　白居易
龍門澗下濯塵纓，擬作閒人過此生。筋力不將諸處用，登山臨水詠詩行。
[頁]卷,冊....[5045]448,13
第1629筆
　　　　姚侍御見過戲贈[5045]　白居易
晚起春寒慵裹頭，客來池上偶同遊。東臺御史多提舉，莫按金章繫布裘。
[頁]卷,冊....[5046]448,13
第1630筆
　　　　履道春居　白居易
微雨灑園林，新晴好一尋。低風洗池面，斜日拆花心。
暝助嵐陰動，春添水色深。不如陶省事，猶抱有弦琴。
[頁]卷,冊....[5046]448,13
第1631筆
　　　　題洛中第宅　白居易
水木誰家宅，門高占地寬。懸魚挂青甃，行馬護朱欄。
春榭籠煙煖，秋庭鎖月寒。松膠黏琥珀，筠粉撲琅玕。
試問池臺主，多為將相官。終身不曾到，唯展宅圖看。
[頁]卷,冊....[5046]448,13
第1632筆
　　　　寄殷協律（多敘江南舊遊）　白居易
五歲優游同過日，一朝消散〔似〕（侶）浮雲。琴詩酒伴皆拋我，雪月花時最憶君。
幾度聽雞歌白日，亦曾騎馬詠江裙。（予在杭州日，有歌云：聽唱黃雞與白日。又有詩云：著紅騎馬是何人。）吳娘暮雨蕭蕭曲，自別江南更不聞。（江南吳二娘曲詞云，暮雨蕭蕭郎不歸。）
[頁]卷,冊....[5046]448,13
第1633筆
　　　　洛下諸客就宅相送偶題西亭　白居易
几榻臨池坐，軒車冒雪過。交親致杯酒，僮僕解笙歌。
流歲行將晚，浮榮得幾多。林泉應問我，不住意如何。
[頁]卷,冊....[5046]448,13
第1634筆
　　　　答林泉　白居易
好住舊林泉，回頭一悵然。漸知吾潦倒，深愧爾留連。
欲作棲雲計，須營種黍錢。更容求一郡，不得亦歸[5046]田。
[頁]卷,冊....[5047]448,13
第1635筆
　　　　將發洛中枉令狐相公手札兼辱二篇寵行以長句答之　白居易
尺素忽驚來梓澤，雙金不惜送蓬山。八行落泊飛雲雨，五字鎗鏦動珮環。
玉韻乍聽堪醒酒，銀鉤細讀當披顏。收藏便作終身寶，何啻三年懷袖間。
[頁]卷,冊....[5047]448,13
第1636筆
　　　　臨都驛答夢得六言二首　白居易
揚子津頭月下，臨都驛裏燈前。昨日老於前日，去年春似今年。

謝守歸為祕監，馮公老作郎官。前事不須問著，新詩且更吟看。

[頁]卷,冊....[5047]448,13
第1637筆
　　　　喜錢左丞再除華州以詩伸賀　白居易
左轄輟中臺，門東委上才。彤襜經宿到，絳帳及春開。
民望懇難奪，天心慈易回。那知不隔歲，重借寇恂來。
[頁]卷,冊....[5047]448,13
第1638筆
　　　　和錢華州題少華清光絕句　白居易
高情雅韻三峰守，主領清光管白雲。自笑亦曾為刺史，蘇州肥膩不如君。
[頁]卷,冊....[5047]448,13
第1639筆
　　　　送陝府王大夫　白居易
金馬門前回劍珮，鐵牛城下擁旌旗。他時萬一為交代，留取甘棠兩三枝。
[頁]卷,冊....[5047]448,13
第1640筆
　　　　代迎春花招劉郎中　白居易
幸與松筠相近栽，不隨桃李一時開。杏園豈敢訪君去，未有花時且看來。
[頁]卷,冊....[5047]448,13
第1641筆
　　　　玩迎春花贈楊郎中　白居易
金英翠萼帶春寒，黃色花中有幾般。憑君與（一作語）向遊人道，莫作蔓菁花眼看。
[頁]卷,冊....[5048]448,13
第1642筆
　　　　閒出　白居易
身外無羈束，心中少是非。被花留便住，逢酒醉方歸。
人事行時少，官曹入日稀。春寒遊正好，穩馬薄綿衣。
[頁]卷,冊....[5048]448,13
第1643筆
　　　　座上贈盧判官　白居易
把酒乘花花落頻，花香酒味相和春。莫言不是江南會，虛白亭中舊主人。
[頁]卷,冊....[5048]448,13
第1644筆
　　　　曲江有感　白居易
曲江西岸又春風，萬樹花前一老翁。遇酒逢花還且醉，若（一作莫）論惆悵事何窮。
[頁]卷,冊....[5048]448,13
第1645筆
　　　　杏園花下贈劉郎中　白居易
怪君把酒偏惆悵，曾是貞元花下人。自別花來多少事，東風二十四回春。
[頁]卷,冊....[5048]448,13
第1646筆
　　　　花前有感兼呈崔相公劉郎中　白居易
落花如雪鬢如霜，醉把（一作拾）花看益自傷。少日為名（一作文）多檢束，長年無興可顛狂。
四時輪轉春常少，百刻支分夜苦長。何事同生（一作共同）壬子歲，老於崔相及劉郎。（余與崔劉年相同，獨早衰白。）
[頁]卷,冊....[5048]448,13
第1647筆
　　　　微之就拜尚書居易續除刑部因書賀意兼詠離懷　白居易
我為憲部入南宮，君作尚書鎮浙東。老去一時成白首，別來七度換春風。
簪纓假合虛名在，筋力銷磨實[5048]事空。遠地官高親故少，些些談笑與誰同。
[頁]卷,冊....[5049]448,13
第1648筆
　　　　喜與韋左丞同入南省因敘舊以贈之　白居易
早年同遇陶鈞主，利鈍精粗共在鎔。（憲宗朝與韋同入翰林。）金劍淬來長透匣，鉛刀磨盡不成鋒。
差肩北省慚非據，接武南宮幸再容。跛鱉雖遲騏驥疾，何妨中路亦相逢。
[頁]卷,冊....[5049]448,13
第1649筆
　　　　伊州　白居易
老去將何散老愁，新教小玉唱伊州。亦應不得多年聽，未教成時已白頭。
[頁]卷,冊....[5049]448,13
第1650筆
　　　　早朝　白居易
鼓動出新昌，雞鳴赴建章。翩翩穩鞍馬，楚楚健衣裳。
宮漏傳殘夜，城陰送早涼。月堤槐露氣，風燭樺煙香。
雙闕龍相對，千官雁一行。漢庭方尚少，慚嘆鬢如霜。
[頁]卷,冊....[5049]448,13
第1651筆
　　　　答裴相公乞鶴（一作酬裴相公乞予雙鶴）　白居易
警露聲音好，沖天相貌殊。終宜向遼廓，不稱在泥塗。
白首勞為伴，朱門幸見呼。不知疏野性，解愛鳳池無。
[頁]卷,冊....[5049]448,13
第1652筆
　　　　晚從省歸　白居易
朝回北闕值清晨，晚出南宮送暮春。入去丞郎非散秩，歸來詩酒是閒人。
猶思泉石多成夢，尚嘆簪裾未離身。終是不如山下去，心頭眼底兩無塵。
[頁]卷,冊....[5049]448,13
第1653筆
　　　　北窗閒坐[5049]　白居易
虛窗兩叢竹，靜室一爐香。門外紅塵合，城中白日忙。
無煩尋道士，不要學仙方。自有延年術，心閒歲月長。
[頁]卷,冊....[5050]448,13
第1654筆
　　　　酬嚴給事（聞玉蕊花下有遊仙絕句）　白居易
嬴女偷乘鳳去時，洞中潛歇弄瓊枝。不緣啼鳥春饒舌，青瑣仙郎可得知。
[頁]卷,冊....[5050]448,13
第1655筆
　　　　京路　白居易
西來為看秦山雪，東去緣尋洛苑春。來去騰騰兩京路，閒行除我更無人。
[頁]卷,冊....[5050]448,13
第1656筆
　　　　華州西　白居易
每逢人靜慵多歇，不計程行困即眠。上得籃輿未能去，春風敷水店門前。
[頁]卷,冊....[5050]448,13
第1657筆
　　　　從陝至東京　白居易
從陝至東京，山低路漸平。風光四百里，車馬十三程。
花共垂鞭看，杯多並轡傾。笙歌與談笑，隨分自將行。
[頁]卷,冊....[5050]448,13
第1658筆
　　　　送春　白居易
銀花鑿落從君勸，金屑琵琶為我彈。不獨送春兼送老，更嘗一著更聽看。
[頁]卷,冊....[5050]448,13
第1659筆
　　　　宿杜曲花下　白居易
覓得花千樹，攜來酒一壺。懶歸兼擬宿，未醉豈勞扶。
但惜春將晚，寧愁日漸晡。籃輿為臥舍，漆盝是行廚。
斑竹盛茶櫃，紅泥罨飯爐。眼前無所闕，身外更何須。
小面琵琶婢，蒼頭觱篥奴。從君飽富貴，曾作此[5050]遊無。
[頁]卷,冊....[5051]448,13
第1660筆
　　　　逢舊　白居易
久別偶相逢，俱疑是（一作似）夢中。即今歡樂事，放醆又成空。
[頁]卷,冊....[5051]448,13
第1661筆
　　　　繡婦嘆　白居易
連枝花樣繡羅襦，本擬新年餉小姑。自覺逢春饒悵望，誰能每日趁功夫。
針頭不解愁眉結，線縷難穿淚臉珠。雖憑繡床都不繡，同床繡伴得知無。
[頁]卷,冊....[5051]448,13
第1662筆
　　　　春詞　白居易
低花樹影小妝樓，春入眉心兩點愁。斜倚欄干背（一作臂）鸚鵡，思量何事不回頭。
[頁]卷,冊....[5051]448,13
第1663筆
　　　　恨詞　白居易
翠黛眉低斂，紅珠淚暗銷。從來恨人意，不省似今朝。
[頁]卷,冊....[5051]448,13
第1664筆
　　　　山石榴花十二韻　白居易
曄曄復煌煌，花中無比方。艷夭宜小院，條短稱低廊。
本是山頭物，今為砌下芳。千叢相向背，萬朵互低昂。
照灼連朱檻，玲瓏映粉牆。風來添意態，日出助晶光。
漸綻臙脂萼，猶含琴軫房。離披亂剪綵，斑駮未勻妝。
絳焰燈千炷，紅裙妓一行。此時逢國色，何處覓天香。
恐合栽金闕，思將獻玉皇。好差青鳥使，封作百花王。
[頁]卷,冊....[5051]448,13
第1665筆
　　　　送敏中歸豳寧幕[5051]　白居易
六十衰翁兒女悲，傍人應笑爾應知。弟兄垂老相逢日，杯酒臨歡欲散時。
前路加餐須努力，今宵盡醉莫推辭。司徒知我難為別，直過秋歸未訝遲。
[頁]卷,冊....[5052]448,13
第1666筆
　　　　宴散　白居易
小宴追涼散，平橋步月回。笙歌歸院落，燈火下樓臺。
殘暑蟬催盡，新秋雁帶（一作戴）來。將何迎睡興，臨臥舉殘杯。
[頁]卷,冊....[5052]448,13
第1667筆
　　　　人定　白居易
人定月朧明，香消枕簟清。翠屏遮燭影，紅袖下簾聲。
坐久吟方罷，眠初夢未成。誰家教鸚鵡，故故語相驚。
[頁]卷,冊....[5052]448,13
第1668筆
　　　　池上　白居易
褭褭涼風動，淒淒寒露零。蘭衰花始白，荷破葉猶青。
獨立棲沙鶴，雙飛照水螢。若為寥落境，仍值酒初醒。
[頁]卷,冊....[5052]448,13
第1669筆
　　　　池窗　白居易
池晚蓮芳謝，窗秋竹意深。更無人作伴，唯對一張琴。
[頁]卷,冊....[5052]448,13
第1670筆
　　　　花酒　白居易
香醅淺酌浮如蟻，雪鬢新梳薄似蟬。為報洛城花酒道，莫辭送老二三年。
[頁]卷,冊....[5052]448,13
第1671筆
　　　　題崔常侍濟源莊[5052]　白居易
谷口誰家住，雲扃鎖竹泉。主人何處去，蘿薜換貂蟬。
籍在金閨內，班排玉扆前。誠知憶山水，歸得是何年。
[頁]卷,冊....[5053]448,13
第1672筆
　　　　認春戲呈馮少尹李郎中陳主簿　白居易
認得春風先到處，西園南面水東頭。柳初變後條猶重，花未開時枝已稠。
闇助醉歡尋綠酒，潛添睡興著紅樓。知君未別陽和意，直待春深始擬遊。
[頁]卷,冊....[5053]448,13
第1673筆
　　　　魏堤有懷　白居易
魏王堤下水，聲似使君灘。惆悵回頭聽，躊躕立馬看。
蕩風波眼急，翻雪浪心寒。憶得瞿唐事，重吟行路難。
[頁]卷,冊....[5053]448,13
第1674筆
　　　　柘枝詞　白居易
柳闇長廊合，花深小院開。蒼頭鋪錦褥，皓腕捧銀杯。
繡帽珠稠綴，香衫袖窄裁。將軍拄毬杖，看按柘枝來。
[頁]卷,冊....[5053]448,13
第1675筆
　　　　代夢得吟　白居易
後來變化三分貴，同背凋零太半無。世上爭先從盡（上聲）汝，人間鬥在不如吾。
竿頭已到應難久，局勢雖遲未必輸。不見山苗與林葉，迎春先綠亦先枯。
[頁]卷,冊....[5053]448,13
第1676筆
　　　　寄答周協律（來詩多敘蘇州舊遊）　白居易
故人敘舊寄新篇，惆悵江南到眼前。闇想樓臺萬餘里，不聞歌吹一周年。
橋頭誰更看新月，池畔猶應泊[5053]舊船。最憶後庭杯酒散，紅屏風掩綠窗眠。
[頁]卷,冊....[5054]448,13
第1677筆
　　　　太和戊申歲大有年詔賜百寮出城觀稼謹書盛事以俟采詩　白居易
清晨承詔命，豐歲閱田閭。膏雨抽苗足，涼風吐穗初。
早禾黃錯落，晚稻綠扶疏。好入詩家詠，宜令史館書。
散為萬姓食，堆作九年儲。莫道如雲稼，今秋雲不如。
[頁]卷,冊....[5055]449,14
第1678筆
　　　　贈悼懷太子挽歌辭二首（奉詔撰進）　白居易
竹馬書薨歲，銅龍表葬時。永言窀穸事，全用少陽儀。
壽夭由天命，哀榮出聖慈。恭聞褒贈詔，軫念在與夷。

剪葉藩封早，承華冊命尊。笙歌辭洛苑，風雪蔽梁園。
鹵簿凌霜宿，銘旌向月翻。宮寮不逮事，哭送出都門。

[頁]卷,冊....[5055]449,14
第1679筆
　　　　雨中招張司業宿　白居易
過夏衣香潤，迎秋簟色鮮。斜支花石枕，臥詠蕊珠篇。
泥濘非遊日，陰沈好睡天。能來同宿否，聽雨對床眠。
[頁]卷,冊....[5055]449,14
第1680筆
　　　　和集賢劉學士早朝作[5055]　白居易
吟君昨日早朝詩，金御爐前喚仗時。煙吐白龍頭宛轉，扇開青雉尾參差。
暫留春（一作書）殿多稱屈，合入綸闈即可知。從此摩霄去非晚，鬢邊（一作間）未有一莖絲。
[頁]卷,冊....[5056]449,14
第1681筆
　　　　送陝州王司馬建赴任（建，善詩者。）　白居易
陝州司馬去何如，養靜（一作病）資貧兩有餘。公事閒忙同少尹，料錢多少敵尚書。
祗攜美酒為行伴，唯（一作獨）作新詩趁下車。自有（一作得）鐵牛無詠者，料君投刃必應虛。
[頁]卷,冊....[5056]449,14
第1682筆
　　　　對琴待月　白居易
竹院新晴夜，松窗未臥時。共琴為老伴，與月有秋期。
玉軫臨風久，金波出霧遲。幽音待清景，唯是我心知。
[頁]卷,冊....[5056]449,14
第1683筆
　　　　楊家南亭　白居易
小亭門向月斜開，滿地涼風滿地苔。此（一作北）院好彈秋思處，終須一夜抱琴來。
[頁]卷,冊....[5056]449,14
第1684筆
　　　早寒　白居易
黃葉聚牆角，青苔圍柱根。被經霜後薄，鏡遇雨來昏。
半卷寒簷幕，斜開暖閣門。迎冬兼送老，只仰酒盈尊。
[頁]卷,冊....[5056]449,14
第1685筆
　　　　齋月靜居　白居易
病來心靜一無思，老去身閒百不為。忽忽眼塵猶愛睡，些些口業尚誇詩。
葷腥每斷齋居月，香火常親宴坐時。萬慮消停百神泰，唯應寂寞殺三尸。
[頁]卷,冊....[5056]449,14
第1686筆
　　　　宿裴相公興化池亭（兼蒙借船舫遊汎）　白居易
林亭一出宿風塵，忘卻平津是要津。松閣晴看山色近，石渠秋放水聲新。
孫弘閣鬧無閒客，傅說舟忙不借人。何似掄才濟川外，別開池館待交親。
[頁]卷,冊....[5057]449,14
第1687筆
　　　　和劉郎中望終南山秋雪　白居易
遍覽古今集，都無秋雪詩。陽春先唱後，陰嶺未消時。
草訝霜凝重，松疑鶴散遲。清光莫獨佔，亦（一作還）對白雲司。
[頁]卷,冊....[5057]449,14
第1688筆
　　　　廣府胡尚書頻寄詩因答絕句　白居易
尚書清白臨南海，雖飲貪泉心不回。唯向詩中得珠玉，時時寄到帝鄉來。
[頁]卷,冊....[5057]449,14
第1689筆
　　　　送鶴與裴相臨別贈詩　白居易
司空愛爾爾須知，不信聽吟送（一作乞）鶴詩。羽翮勢高寧惜別，稻粱恩厚（一作重）莫愁飢。
夜棲少（一作莫）共雞爭樹，曉（一作日）浴先饒鳳占池。穩上青雲勿回顧，的應勝在白家時。
[頁]卷,冊....[5057]449,14
第1690筆
　　　　令狐相公拜尚書後有喜從（一作罷）鎮歸朝之作劉郎中先和因以繼之　白居易
車騎新從梁苑回，履聲珮響入中臺。鳳池望在終重去，龍節功成且納來。
金勒最宜乘雪出，玉觴何必待花開。尚書首唱郎中和，不計官資只計才。
[頁]卷,冊....[5057]449,14
第1691筆
　　　　送河南尹馮學士赴任　白居易
石渠金谷中間路，軒騎翩翩十日程。清洛飲冰添苦節，碧嵩看雪助高情。
謾誇河北操旄鉞，莫羨江西（一作[5057]南）擁旆旌。（時新除二鎮節度。）何似府寮京令外。別教三十六峰迎。
[頁]卷,冊....[5058]449,14
第1692筆
　　　　讀鄂公傳　白居易
高臥深居不見人，功名斗藪似灰塵。唯留一部清商樂，月下風前伴老身。
[頁]卷,冊....[5058]449,14
第1693筆
　　　　烏夜啼（一有賦得字）　白居易
城上歸時晚，庭前宿處危。月明無葉樹，霜滑有風枝。
啼澀飢喉咽，飛低凍翅垂。畫堂鸚鵡鳥，冷暖不相知。
[頁]卷,冊....[5058]449,14
第1694筆
　　　　鏡換杯　白居易
欲將珠（一作朱）匣青銅鏡，換取金尊白玉卮。鏡裏老來無避處，尊前愁至有消時。
茶能散悶為功淺，萱縱忘憂得力遲。不似（一作是）杜康神用速，十分一盞便開眉。
[頁]卷,冊....[5058]449,14
第1695筆
　　　　冬夜聞蟲　白居易
蟲聲冬思苦於秋，不解愁人聞亦愁。我是老翁聽不畏，少年莫聽白君頭。
[頁]卷,冊....[5058]449,14
第1696筆
　　　　雙鸚鵡　白居易
綠衣整頓雙棲起，紅觜分明對語時。始覺琵琶弦莽鹵，方知吉了舌參差。
鄭牛識字吾常嘆，（諺云，鄭玄家牛觸牆成八字。）丁鶴能歌爾亦知。若稱白家鸚鵡鳥，籠中兼合解吟詩。
[頁]卷,冊....[5058]449,14
第1697筆
　　　　贈朱道士　白居易
儀容白皙上仙郎，方寸清虛內道場。兩翼化生因服藥，三尸臥（一作餓）死為休糧。
醮壇北向宵占斗，寢室東[5058]開早納陽。盡日窗間更無事，唯燒一炷降真香。
[頁]卷,冊....[5059]449,14
第1698筆
　　　　昨以拙詩十首寄西川杜相公相公亦以新作十首惠然報示首數雖等工拙不倫重以一章用伸答謝　白居易
詩家律手在成都，權與尋常將相殊，剪截五言兼用鉞，陶鈞六義別開爐。
驚人卷軸須知有，隨事文章不道無。篇數雖同光價異，十魚目換十驪珠，
[頁]卷,冊....[5059]449,14
第1699筆
　　　　和汴州令狐相公新於郡內栽竹百竿拆壁開軒旦夕對玩偶題七言五韻　白居易
梁園修竹舊傳名，園廢年深竹不生。千畝荒涼尋（一作栽）未得，百竿青翠種新成。
牆開乍見重添興，窗靜時聞別有情。煙葉蒙籠侵夜色，風枝蕭颯欲秋聲。
更登樓望尤堪重，千萬人家無一莖。（汴州人家並無竹。）
[頁]卷,冊....[5059]449,14
第1700筆
　　　　重答汝州李六使君見和憶吳中舊遊五首　白居易
為憶娃宮與虎丘，玩君新作不能休。蜀牋寫出篇篇好，吳調吟時句句愁。
洛下林園終共住，江南風月會重遊。（先與李六有此二句之約。）由來事過多堪惜，何況蘇州勝汝州。（李前刺蘇，故有是句。）
[頁]卷,冊....[5059]449,14
第1701筆
　　　　見殷堯藩侍御憶江南詩三十首詩中多敘蘇杭勝事余嘗典二郡因繼和之　白居易
江南名郡數蘇杭，寫在（一作題寫）殷家三十章。君是旅人猶苦憶，我為刺史更難忘。
境牽吟詠真詩國，興入笙歌好醉鄉。為念舊遊終一去，扁舟直擬到滄浪。
[頁]卷,冊....[5059]449,14
第1702筆
　　　　聞新蟬贈劉二十八　白居易
蟬發一聲時，槐花帶兩枝。只應催我老，兼遣報君知。
白髮生頭速，青雲入手遲。無過一杯酒，相勸數開[5059]眉。
[頁]卷,冊....[5060]449,14
第1703筆
　　　　贈王山人　白居易
玉芝觀裏王居士，服氣餐霞善養身。夜後不聞龜喘息，秋來唯長鶴精神。
容顏盡怪長如故，名姓多疑不是真。貴重榮華輕壽命，知君悶見世間人。
[頁]卷,冊....[5060]449,14
第1704筆
　　　　和劉郎中學士題集賢閣　白居易
朱閣青山高庳齊，與君才子作詩題。傍聞大內笙歌近，下視諸司屋舍低。
萬卷圖書天祿上，一條風景月華西。欲知丞相優賢意，百步新廊不蹋泥。
[頁]卷,冊....[5060]449,14
第1705筆
　　　　觀幻　白居易
有起皆因滅，無睽不暫同。從歡終作慼，轉苦又成空。
次第花生眼，須臾燭（一作竹）過風。更無尋覓處，鳥跡印空中。
[頁]卷,冊....[5060]449,14
第1706筆
　　　　病假中龐少尹攜魚酒相過　白居易
宦情牢落年將暮，病假聯綿日漸深。被老相催雖白首，與春無分未甘心。
閒停茶碗從容語，醉把花枝取次吟。勞動故人龐閣老，提魚攜酒遠相尋。
[頁]卷,冊....[5060]449,14
第1707筆
　　　　聽田順兒歌　白居易
戛玉敲冰聲未停，嫌雲不遏入青冥。爭得黃金滿衫袖，一時拋與斷年聽。
[頁]卷,冊....[5060]449,14
第1708筆
　　　　聽曹剛琵琶兼示重蓮[5060]　白居易
撥撥弦弦意不同，胡啼番語兩玲瓏。誰能截得曹剛手，插向重蓮衣袖中。
[頁]卷,冊....[5061]449,14
第1709筆
　　　　酬令狐相公春日尋花見寄六韻　白居易
病臥帝王州，花時不得遊。老應隨日至，春肯為人留。
粉壞杏將謝，火繁桃尚稠。白飄僧院地，紅落酒家樓。
空裏雪相似，晚來風不休。吟君悵望句，如到曲江頭。
[頁]卷,冊....[5061]449,14
第1710筆
　　　　和劉郎中曲江春望見示　白居易
芳景多遊客，衰翁獨在家。肺傷妨飲酒，眼痛忌看花。
寺路隨江曲，宮（一作官）牆夾道斜。羨君猶壯健，不枉度年華。
[頁]卷,冊....[5061]449,14
第1711筆
　　　　送東都留守令狐尚書赴任　白居易
翠華黃屋未東巡，碧洛青嵩付大臣。地稱高情多水竹，山宜閒望少風塵。
龍門即擬為遊客，金谷先憑作主人。歌酒家家花處處，莫空管領上陽春。
[頁]卷,冊....[5061]449,14
第1712筆
　　　　自題新昌居止因招楊郎中小飲　白居易
地偏坊遠巷仍斜，最近東頭是白家。宿雨長齊鄰舍柳，晴光照出夾城花。
春風小榼三升酒，寒食深爐一碗茶。能到南園同醉否，笙歌隨分有些些。
[頁]卷,冊....[5061]449,14
第1713筆
　　　　南園試小樂　白居易
小園斑駮花初發，新樂錚摐教欲成。紅萼紫房皆手植，蒼頭碧玉盡家生。
高調管色吹銀字，慢拽歌詞唱渭城。不飲一杯聽一曲，將何安慰老心情。
[頁]卷,冊....[5061]449,14
第1714筆
　　　　和微之春日投簡陽明洞天五十韻　白居易
青陽行已半，白日坐將徂。越國強仍大，稽城高且孤。
利饒鹽煮海，名勝水澄湖。牛斗天垂象，台明地展圖。（天台、四明二山。）
環奇填市井，佳麗溢闉闍。句踐遺風霸，西施舊俗姝。
船頭龍夭矯，橋腳獸睢盱。鄉味珍蟛（一作彭越），時鮮貴鷓鴣。
語言諸夏異，衣服一方殊。擣練蛾眉婢，鳴榔蛙角奴。
江清敵伊洛，山翠勝荊巫。華表雙棲鶴，聯檣幾點烏。
煙波分渡口，雲樹接城隅。澗遠松如畫，洲平水似鋪。
綠科秧早稻，紫筍折新蘆。暖蹋泥中藕，香尋石上蒲。
雨來萌盡達，雷後蟄全蘇。柳眼黃絲纇，花房絳蠟珠。
林風新竹折，野燒老桑枯。帶嚲長枝蕙，錢穿短貫榆。
暄和生野菜，卑溼長街蕪。女浣紗相伴，兒烹鯉一呼。
山魈啼稚子，林狖掛山都。產業論蠶蟻，孳生計鴨雛。
泉巖雪飄灑，苔壁錦漫糊。堰限舟航路，堤通車馬途。
耶溪岸回合，禹廟徑盤紆。洞穴何因鑿，星槎誰與刳。
石凹仙藥臼，峰峭佛香爐。去為投金簡，來因挈玉壺。
貴仍招客宿，健未要人扶。聞望賢丞相，儀形美丈夫。
前驅駐旌旆，偏坐列笙竽。刺史旟翻隼，尚書履曳鳧。
學禪超後有，觀妙造虛無。髻裏傳僧寶，環中得道樞。
登樓詩八詠，置硯賦三都。捧擁羅將綺，趨蹌紫與朱。
廟謨藏稷契，兵略貯孫吳。令下三軍整，風高四海趨。
千家得慈母，六郡事嚴姑。重士過三哺，輕財抵一銖。
送觥歌宛轉，嘲妓笑盧胡。佐飲時炮鱉，蠲酲數鱠鱸。
醉鄉雖咫尺，樂事亦須臾。若不中賢聖，何由外智愚。
伊予一生志，我爾百年軀。江上三千里，城中十二衢。
出多無伴侶，歸只對妻孥。白首青山約，抽身去得無。
[頁]卷,冊....[5062]449,14
第1715筆
　　　　酬鄭侍御多雨春空過詩三十韻（次用本韻）[5062]　白居易
南雨來多滯，東風動即狂。月行離畢急，龍走召雲忙。
鬼轉雷車響，蛇騰電策光。浸淫天似漏，沮洳地成瘡。
慘淡陰煙白，空濛宿霧黃。闇遮千里目，悶結九回腸。
寂寞羈臣館，深沈思婦房。鏡昏鸞滅影，衣潤麝消香。
蘭溼難紉珮，花凋易落妝。沾黃鶯翅重，滋綠草心長。
紫陌皆泥濘，黃污共淼茫。恐霖成怪沴，望霽劇禎祥。
楚柳腰肢嚲，湘筠涕淚滂。晝昏疑是夜，陰盛勝於陽。
居士巾皆墊，行人蓋盡張。跳蛙還屢出，移蟻欲深藏。
端坐交遊廢，閒行去步妨。愁生垂白叟，惱殺蹋青娘。
變海常須慮，為魚慎勿忘。此時方共懼，何處可相將。（此以下敘浙東政事。）
已望東溟禱，仍封北戶禳。卻思逢旱魃，誰喜見商羊。
預怕為蠶病，先憂作麥傷。惠應施浹洽，政豈假揄揚。
祀典修咸秩，農書振滿床。丹誠期懇苦，白日會昭彰。
賑廩賙飢戶，苫城備壞牆。且當營歲事，寧暇惜年芳。
德勝令災弭，人安在吏良。尚書心若此，不枉繫金章。
[頁]卷,冊....[5063]449,14
第1716筆
　　　　和春深二十首　白居易
何處春深好，春深富貴家。馬為中路鳥，妓作後庭花。
羅綺驅論隊，金銀用斷（一作短）車。眼前何所苦，唯苦日西斜。

何處春深好，春深貧賤家。荒涼三徑草，冷落四鄰花。
奴困歸傭力，妻愁出賃車。途窮平路險，舉足劇褒斜。

何處春深好，春深執政家。鳳池添硯水，雞樹落衣花。
詔借當衢宅，恩容上殿車。延英開對久，門與日西斜。

何處春深好，春深方鎮家。通犀排帶胯，瑞鶻（一作鶴）勘袍花。
飛絮衝毬馬，垂楊拂妓車。戎裝拜春設，左握[5063]寶刀斜。

何處春深好，春深刺史家。陰繁棠布葉，岐秀麥分花。
五疋鳴珂馬，雙輪畫軾（一作戟）車。和風引行樂，葉葉隼旟斜。

何處春深好，春深學士家。鳳書裁五色，馬鬣剪三花。
蠟炬開明火，銀臺賜物車。相逢不敢揖，彼此帽低斜。

何處春深好，春深女學家。慣看溫室樹，飽識浴堂花。
御印提隨仗，香牋把下車。宋家宮樣髻，一片綠雲斜。

何處春深好，春深御史家。絮縈驄馬尾，蝶繞繡衣花。
破柱行持斧，埋輪立駐車。入班遙認得，魚貫一行斜。

何處春深好，春深遷客家。一杯寒食酒，萬里故園花。
炎瘴蒸如火，光陰走似車。為憂鵬鳥至，只恐日光斜。

何處春深好，春深經業家。唯求太常第，不管曲江花。
折桂名慚，收螢志慕車。官場泥補處，最怕寸陰斜。

何處春深好，春深隱士家。野衣裁薜葉，山飯曬松花。
蘭索紉幽珮，蒲輪駐軟車。林間箕踞坐，白眼向人斜。

何處春深好，春深漁父家。松灣隨櫂月，桃浦落船花。
投餌移輕楫，牽輪轉小車。蕭蕭蘆葉裏，風起釣絲[5064]斜。

何處春深好，春深潮戶家。濤翻三月雪，浪噴四時花。
曳練馳千馬，驚雷走萬車。餘波落何處，江轉富陽斜。

何處春深好，春深痛飲家。十分杯裏物，五色眼前花。
餔歠眠糟甕，流涎見麴車。（杜甫詩云，路見麴車口流涎）中山一沈醉，千度日西斜。

何處春深好，春深上巳家。蘭亭席上酒，曲洛岸邊花。
弄水遊童櫂，湔裾小婦車。齊橈爭渡處，一匹錦標斜。

何處春深好，春深寒食家。玲瓏鏤雞子，宛轉彩毬花。
碧草追遊騎，紅塵拜掃車。鞦韆細腰女，搖曳逐風斜。

何處春深好，春深博弈家。一先爭破眼，六聚鬥成花。
鼓應投壺馬，兵衝象戲車。彈棋局上事，最妙是長斜。

何處春深好，春深嫁女家。紫排襦上雉，黃帖鬢邊花。
轉燭初移障，鳴環欲上車。青衣傳（去聲）氈褥，錦繡一條斜。

何處春深好，春深娶婦家。兩行籠裏燭，一樹扇間花。
賓拜登華席，親迎障幰車。催妝詩未了，星斗漸傾斜。

何處春深好，春深妓女家。眉欺楊柳葉，裙妒石榴花。
蘭麝熏行被，金銅釘坐車。杭州蘇小小，人道最夭[5065]（伊耶反）斜。

[頁]卷,冊....[5066]449,14
第1717筆
　　　　詠家醞十韻　白居易
獨醒從古笑靈均，長醉如今斅伯倫。舊法依稀傳自杜，（杜康。）新方要妙得於陳。（陳郎中岵傳受此法。）
井泉王相資重九，麴蘗精靈用上寅。（水用九月九日，麴用七月上寅。）釀糯豈勞炊范黍，撇篘何假漉陶巾。
常嫌竹葉猶凡濁，始覺榴花不正真。甕揭開時香酷烈，缾封貯後味甘辛。
捧疑明水從空化，飲似陽和滿腹春。色洞玉壺無表裏，光搖金醆有精神。
能銷忙事成閒事，轉得憂人作樂人。應是世間賢聖物，與君還往擬終身。
[頁]卷,冊....[5066]449,14
第1718筆
　　　　池鶴二首　白居易
高竹籠前無伴侶，亂雞群裏有風標。低頭乍恐丹砂落，曬翅常疑白雪消。
轉覺鸕鶿毛色下，苦嫌鸚鵡語聲嬌。臨風一唳思何事，悵望青田雲水遙。

池中此鶴鶴中稀，恐是遼東老令威。帶雪松枝翹膝脛，放花菱片綴毛衣。
低迴且向林（一作籠）間宿，奮迅終須天外飛。若問故巢知處在，主人相戀未能歸。

[頁]卷,冊....[5066]449,14
第1719筆
　　　　對酒五首　白居易
巧拙賢愚相是非，何如一醉盡忘機。君知天地中寬窄，雕鶚鸞皇各自飛。

蝸牛角上爭何事，石火光中寄此身。隨富隨貧且歡樂，不開口笑是癡人。

丹砂見火去無跡，白髮泥人來不休。賴有酒仙相暖熱，松喬醉即到前頭。

百歲無多時壯健，一春能幾日晴明。相逢且莫推辭醉，聽唱陽關第四聲。（第四聲，勸君更盡一杯酒，西出陽關無故[5066]人。）

昨日低眉問疾來，今朝收淚弔人回。眼前流例君看取，且遣琵琶送一杯。

[頁]卷,冊....[5067]449,14
第1720筆
　　　　僧院花　白居易
欲悟色空為佛事，故栽芳樹在僧家。細看便是華嚴偈，方便風開智慧花。
[頁]卷,冊....[5067]449,14
第1721筆
　　　　老戒　白居易
我有白頭戒，聞於韓侍郎。老多憂活計，病更戀班行。
矍鑠誇身健，周遮說話長。不知吾免否，兩鬢已成霜。
[頁]卷,冊....[5067]449,14
第1722筆
　　　　洛橋寒食日作十韻　白居易
上苑風煙好，中橋道路平。蹴毬塵不起，潑火雨新晴。
宿醉頭仍重，晨遊眼乍明。老慵雖省事，春誘尚多情。
遇客踟躕立，尋花取次行。連錢嚼金勒，鑿落寫銀罌。
府醞傷（一作觴）教送，官娃豈（一作喜，一作氣）要迎。舞腰那及柳，歌舌不如鶯。
鄉國真堪戀，光陰可合輕。三年遇寒食（一作寒食節），盡在洛陽城。
[頁]卷,冊....[5067]449,14
第1723筆
　　　　快活　白居易
可惜鶯啼花落處，一壺濁酒送殘春。可憐月好風涼夜，一部清商伴老身。
飽食安眠消日月，閒談冷笑接交親。誰知將相王侯外，別有優游快活人。
[頁]卷,冊....[5067]449,14
第1724筆
　　　　送令狐相公赴太原　白居易
六纛雙旌萬鐵衣，并汾舊路滿光輝。青衫書記何年去，紅旆將軍（藩鎮例驅紅旆）昨日歸。
詩作馬蹄隨筆走，獵[5067]酣鷹翅伴觥飛。此（一作北）都莫作多時計，再為蒼生入紫微。
[頁]卷,冊....[5068]449,14
第1725筆
　　　　不出　白居易
簷前新葉覆殘花，席上餘杯對早茶。好是老身銷日處，誰能騎馬傍人家。
[頁]卷,冊....[5068]449,14
第1726筆
　　　　惜落花　白居易
夜來風雨急，無復舊花林。枝上三分落，園中二（一作一）寸深。
日斜啼鳥思，春盡老人心。莫怪添杯飲，情多酒不禁。
[頁]卷,冊....[5068]449,14
第1727筆
　　　　老病　白居易
晝聽笙歌夜醉眠，若非月下即花前。如今老病須知分，不負春來二十年。
[頁]卷,冊....[5068]449,14
第1728筆
　　　　憶晦叔　白居易
遊山弄水攜詩卷，看月尋花把酒杯。六事盡思君作伴，幾時歸到洛陽來。
[頁]卷,冊....[5068]449,14
第1729筆
　　　　送徐州高僕射赴鎮　白居易
大紅旆引碧幢（一作油）旌，新拜將軍指點行。戰將易求何足貴，書生難得始堪榮。
離筵歌舞花叢散，候騎刀槍雪隊迎。應笑蹉跎白頭尹，風塵唯管洛陽城。
[頁]卷,冊....[5068]449,14
第1730筆
　　　　琴酒　白居易
耳根得聽琴初暢，心地忘機酒半酣。若使啟期兼解醉，應言四樂不言三。
[頁]卷,冊....[5068]449,14
第1731筆
　　　　聽幽蘭[5068]　白居易
琴中古曲是幽蘭，為我慇懃更弄看。欲得身心俱靜好，自彈不及聽人彈。
[頁]卷,冊....[5069]449,14
第1732筆
　　　　六年秋重題白蓮　白居易
素房含露玉冠鮮，紺葉搖風鈿扇圓。本是吳州供進藕，今為伊水寄生蓮。
移根到此三千里，結子經今六七年。不獨池中花故舊，兼乘舊日採花船。
[頁]卷,冊....[5069]449,14
第1733筆
　　　　元相公挽歌詞三首　白居易
銘旌官重威儀盛，騎吹聲繁鹵簿長。後魏帝孫唐宰相，六年七月葬咸陽。

墓門已閉笳簫去（一作遠），唯有夫人哭不休。蒼蒼露草咸陽壟，此是千秋第一秋。

送葬萬人皆慘澹，反虞駟馬亦悲鳴。琴書劍珮誰收拾，三歲遣孤新學行。

[頁]卷,冊....[5069]449,14
第1734筆
　　　　臥聽法曲霓裳　白居易
金磬玉笙調（一作和）已久，牙床角枕睡常遲。朦朧閒夢初成後，宛轉柔聲入破時。
樂可理心應不謬，酒能陶性信（一作定）無疑。起嘗殘酌聽餘曲，斜背銀缸半下帷。
[頁]卷,冊....[5069]449,14
第1735筆
　　　　結之　白居易
歡愛今何在，悲啼亦是空。同為一夜夢，共過十年中。
[頁]卷,冊....[5069]449,14
第1736筆
　　　　五鳳樓晚望（六年八月十日作）　白居易
晴陽晚照溼煙銷，五鳳樓高天泬寥。野綠全經朝雨洗，林紅半被暮雲燒。
龍門翠黛眉相對，伊水黃金線一條。自入秋來風景好，就中最好是今朝。
[頁]卷,冊....[5069]449,14
第1737筆
　　　　寄劉蘇州　白居易
去年八月哭微之，今年八月哭敦詩。何堪老淚交流日，多是秋風搖落時。
泣罷幾迴深自念，情來一倍苦相思。同年同病同心事，除卻蘇州更是（一作有）誰。
[頁]卷,冊....[5070]449,14
第1738筆
　　　　送客　白居易
病上籃輿相送來，衰容秋思兩悠哉。涼風褭褭吹槐子，卻請行人勸一杯。
[頁]卷,冊....[5070]449,14
第1739筆
　　　　秋思　白居易
夕照紅於燒，晴空碧勝藍。獸形雲不一，弓勢月初三。
雁思來天北，砧愁滿水南。蕭條秋氣味，未老已深諳。
[頁]卷,冊....[5070]449,14
第1740筆
　　　　酬夢得秋夕不寐見寄（次用本韻）　白居易
碧簟絳紗帳，夜涼風景清。病聞和藥氣，渴聽碾茶聲。
露竹偷燈影，煙松護月明。何言千里隔，秋思一時生。
[頁]卷,冊....[5070]449,14
第1741筆
　　　　題周家歌者　白居易
清緊如敲玉，深圓似轉簧。一聲腸一斷，能有幾多腸。
[頁]卷,冊....[5070]449,14
第1742筆
　　　　憶夢得（夢得能唱竹枝，聽者愁絕。）　白居易
齒髮各蹉跎，疏慵與病和。愛花心在否，見酒興如何。
年長風情少，官高俗慮多。幾時紅燭下，聞唱竹枝歌。
[頁]卷,冊....[5070]449,14
第1743筆
　　　　贈同座　白居易
春黛雙蛾嫩（一作斂），秋蓬兩鬢侵。謀歡身太晚，恨老意彌深。
薄解燈前舞，尤能酒後吟。花叢便不入，猶自未甘心。
[頁]卷,冊....[5071]449,14
第1744筆
　　　　失婢（今集本脫此首）　白居易
宅院小牆庳，坊門帖牓遲。舊恩慚自薄，前事悔難追。
籠鳥無常主，風花不戀枝。今宵在何處，唯有月明知。
[頁]卷,冊....[5071]449,14
第1745筆
　　　　夜招晦叔　白居易
庭草留霜池結冰，黃昏鐘絕凍雲凝。碧氈帳上正飄雪，紅火爐前初炷燈。
高調秦箏一兩弄，小花蠻榼二三升。為君更奏湘神曲，夜就儂來（一作家）能不能。
[頁]卷,冊....[5071]449,14
第1746筆
　　　　戲答皇甫監（時皇甫監初喪偶）　白居易
寒宵勸酒君須飲，君是孤眠七十身。莫道非人身不煖，十分一醆煖於人。
[頁]卷,冊....[5071]449,14
第1747筆
　　　　和楊師皋傷小姬英英　白居易
自從嬌騃一相依，共見楊花七度飛。玳瑁床空收枕席，琵琶弦斷倚屏幃。
人間有夢何曾入，泉下無家豈是歸。墳上少啼留取淚，明年寒食更沾衣。
[頁]卷,冊....[5071]449,14
第1748筆
　　　　池邊即事　白居易
氈帳胡琴出塞曲，蘭塘越櫂弄潮聲。何言此處同風月，薊北江南萬里情。
[頁]卷,冊....[5071]449,14
第1749筆
　　　　聞樂感鄰　白居易
老去親朋零落盡，秋來弦管感傷多。尚書宅畔悲鄰笛，延尉門前歎雀羅。（東鄰王大理去冬云亡，南鄰崔尚書今秋薨逝。）
綠綺窗空分妓女，絳紗帳掩罷笙歌。歡娛未足身先去，爭奈書生薄命何。
[頁]卷,冊....[5072]449,14
第1750筆
　　　　戊申歲暮詠懷三首　白居易
窮冬月末兩三日，半百年過六七時。龍尾趁朝無氣力，牛頭參道有心期。
榮華外物終須悟，老病傍人豈得知。猶被妻兒教漸退，莫求致仕且分司。

唯生一女才十二，祗欠三年未六旬。婚嫁累輕何怕老，飢寒心慣不憂貧。
紫泥丹筆皆經手，赤紱金章盡到身。更擬踟躕覓何事，不歸嵩洛作閒人。

七年囚閉作籠禽，但願開籠便入林。幸得展張今日翅，不能辜負昔時心。
人間禍福愚難料，世上風波老不禁。萬一差池似前事，又應追悔不抽簪。

[頁]卷,冊....[5073]450,14
第1751筆
　　　　贈夢得　白居易
心中萬事不思量，坐倚屏風臥向陽。漸覺詠詩猶老醜，豈宜憑酒更狂。
頭垂白髮我思退，腳蹋青雲君欲忙。只有今春相伴在，花前賸醉兩三場。
[頁]卷,冊....[5073]450,14
第1752筆
　　　　想東遊五十韻（并序）　白居易
　　太和三年春，予病免官後，憶遊浙右數郡，兼思到越一訪微之，故兩
　　浙之間，一物以上，想皆在目，吟且成篇，不能[5073]自休，盈五百
　　字，亦猶孫興公想天台山而賦之也。
海內時無事，江南歲有秋。生民皆樂業，地主盡賢侯。
郊靜銷戎馬，城高逼斗牛。平河七百里，沃壤二三州。（自常及杭，凡三百里。）
坐有湖山趣，行無風浪憂。食寧妨解纜，寢不廢乘流。
泉石諳天竺，煙霞識虎丘。（天竺、虎丘寺，皆領郡時舊遊最熱處。）餘芳認蘭澤，遺詠思蘋洲。（古詩云：蘭澤多芳草。又柳惲詩云：汀洲採白蘋。）
菡萏紅塗粉，菰蒲綠潑油。鱗差漁戶舍，綺錯稻田溝。
紫洞藏仙窟，玄泉貯怪湫。精神昂老鶴，姿彩媚潛虯。（大謝詩云：潛虯媚幽姿。）
靜閱天工妙，閒窺物狀幽。投竿出比目，擲果下獼猴。
味苦蓮心小，漿甜蔗節稠。橘苞從自結，藕孔是誰鎪。
逐日移潮信，隨風變櫂謳。遞夫交烈火，候吏次鳴騶。
梵塔形疑踊，（重玄閣。）閶門勢欲浮，（吳閶門。）客迎攜酒榼，僧待置茶甌。
小宴閒談笑，初筵雅獻酬。稍催朱蠟炬，徐動碧牙籌。
圓醆飛蓮子，長裾曳石榴。柘枝隨畫鼓，調笑從香毬。
幕颺雲飄檻，簾褰月露鉤。舞繁紅袖凝（去聲），歌切翠眉愁。
弦管寧容歇，杯盤未許收。良辰宜酩酊，卒歲好優游。
鱠縷鮮仍細，蓴絲滑且柔。飽餐為日計，穩睡是身謀。
名愧空虛得，官知止足休。自嫌猶屑屑，眾笑大悠悠。
物表疏形役，人寰足悔尤。蛾須遠燈燭，兔勿近罝罘。
幻世春來夢，浮生水上漚。百憂中莫入，一醉外何求。
未死癡王湛，無兒老鄧攸。蜀琴安膝上，周易在床頭。
去去無程客，行行不繫舟。勞君頻問訊，勸我少淹留。（自此後，並屬微之。）
雲雨多分散，關山苦阻修。一吟江月別，七見日星周。（昔在杭州別微之，微之留詩云：明朝又向江頭別，月落潮平是去時。）
珠玉傳新什，鵷鸞念故儔。懸旌心宛轉，束楚意綢繆。
驛舫妝青雀，官槽紫騮。鏡湖期遠汎，禹穴約冥搜。
預掃題詩壁，先開望海樓。飲思親履舄，宿憶並衾裯。
志氣吾衰也，風情子在不。應須相見後，別作一家遊。（吾衰、子在，並出家語。）
[頁]卷,冊....[5074]450,14
第1753筆
　　　　病免後喜除賓客　白居易
臥在漳濱滿十旬，起為商皓伴三人。從今且莫嫌身病，不病何由索得身。
[頁]卷,冊....[5075]450,14
第1754筆
　　　　長樂亭留別　白居易
灞滻風煙函谷路，曾經幾度別長安。昔時蹙促為遷客，今日從容自去官。
優詔幸分四皓秩，祖筵慚繼二疏歡。塵纓世網重重縛，迴顧方知出得難。
[頁]卷,冊....[5075]450,14
第1755筆
　　　　陝府王大夫相迎偶贈　白居易
紫微閣老自多情，白首園公豈要迎。伴我綠槐陰下歇，向君紅旆影前行。
綸巾髮少渾敧仄，籃輿肩齊甚穩平。但問主人留幾日，分司賓客去無程。
[頁]卷,冊....[5075]450,14
第1756筆
　　　　別陝州王司馬　白居易
笙歌惆悵欲為別，風景闌珊初過春。爭得遣君詩不苦，黃河岸上白頭人。
[頁]卷,冊....[5075]450,14
第1757筆
　　　　將至東都先寄令狐留守　白居易
黃鳥無聲葉滿枝，閒吟想到洛城時。惜逢金谷三春盡，恨拜銅樓一月遲。
詩境忽來還自得，醉鄉潛去與誰期。東都添箇狂賓客，先報壺觴風月知。
[頁]卷,冊....[5075]450,14
第1758筆
　　　　答崔十八見寄　白居易
明朝欲見琴尊伴，洗拭金杯拂玉徽。君乞曹州刺史替，我拋刑部侍郎歸。
倚瘡老馬收蹄立，避箭高鴻盡翅飛。豈料洛陽風月夜，故人垂老得相依。
[頁]卷,冊....[5075]450,14
第1759筆
　　　　贈皇甫賓客　白居易
輕衣穩馬槐陰路，漸近東來漸少塵。耳鬧久憎聞俗事，眼明初喜見閒人。
昔曾對作承華相，今復連為博望賓。始信淡交宜久遠，與君轉老轉相親。
[頁]卷,冊....[5076]450,14
第1760筆
　　　　歸履道宅　白居易
驛吏引藤輿，家童開竹扉。往時多暫住，今日是長歸。
眼下有衣食，耳邊無是非。不論貧與富，飲水亦應肥。
[頁]卷,冊....[5076]450,14
第1761筆
　　　　問江南物　白居易
歸來未及問生涯，先問江南物在耶。引手摩挲青石筍，迴頭點檢白蓮花。
蘇州舫故龍頭闇，王尹橋傾雁齒斜。別有夜深惆悵事，月明雙鶴在裴家。
[頁]卷,冊....[5076]450,14
第1762筆
　　　　蕭庶子相過　白居易
半日停車馬，何人在白家。慇懃蕭庶子，愛酒不嫌茶。
[頁]卷,冊....[5076]450,14
第1763筆
　　　　答尉遲少尹問所須　白居易
乍到頻勞問所須，所須非玉亦非珠。愛君水閣宜閒詠，每有詩成許去無。
[頁]卷,冊....[5076]450,14
第1764筆
　　　　詠閒　白居易
但有閒銷日，都無事繫懷。朝眠因客起，午飯伴僧齋。
樹合陰交戶，池分水夾階。就中今夜好，風月似江淮。
[頁]卷,冊....[5076]450,14
第1765筆
　　　　同崔十八寄元浙東王陝州　白居易
未能同隱雲林下，且復相招祿仕間。隨月有錢勝賣藥，終年無事抵歸山。
鏡湖水遠何由汎，棠樹枝高不易攀。惆悵八科殘四在，兩人榮鬧兩人閒。
[頁]卷,冊....[5077]450,14
第1766筆
　　　　答蘇庶子月夜聞家僮奏樂見贈　白居易
牆西明月水東亭，一曲霓裳按小伶。不敢邀君無別意，弦生管澀未堪聽。
[頁]卷,冊....[5077]450,14
第1767筆
　　　　偶吟　白居易
里巷多通水，林園盡不扃。松身為外戶，池面是中庭。
元氏詩三帙，陳家酒一瓶。醉來狂發詠，鄰女映籬聽。
[頁]卷,冊....[5077]450,14
第1768筆
　　　　白蓮池汎舟　白居易
白藕新花照水開，紅窗小舫信風迴。誰教一片江南興，逐我慇懃萬里來。
[頁]卷,冊....[5077]450,14
第1769筆
　　　　池上即事　白居易
行尋甃石引新泉，坐看修橋補釣船。綠竹挂衣涼處歇，清風展簟困時眠。
身閒當貴真天爵，官散無憂即地仙。林下水邊無厭日，便堪終老豈論年。
[頁]卷,冊....[5077]450,14
第1770筆
　　　　酬裴相公見寄二絕　白居易
習靜心方泰，勞生事漸稀。可憐安穩地，舍此欲何歸。

一雙垂翅鶴，數首解嘲文。總是迂閒物，爭堪伴相君。

[頁]卷,冊....[5077]450,14
第1771筆
　　　　答夢得聞蟬見寄（一作新蟬酬劉夢得見寄）　白居易
開緘思浩然，獨詠晚風前。人貌非前日，蟬聲似去年。
槐花新雨後，柳影欲秋天。聽罷無他計，相思又一篇。
[頁]卷,冊....[5078]450,14
第1772筆
　　　　令狐尚書許過弊居先贈長句　白居易
不矜軒冕愛林泉，許到池頭一醉眠。已遣平治行樂逕，兼教掃拂釣魚船。
應將筆硯隨詩主，定有笙歌伴酒仙。祗候高情無別物，蒼苔石筍白花蓮。
[頁]卷,冊....[5078]450,14
第1773筆
　　　　自題　白居易
老宜官冷靜，貧賴俸優饒。熱月無堆案，寒天不趁朝。
傍看應寂寞，自覺甚逍遙。徒對盈尊酒，兼無愁可銷。
[頁]卷,冊....[5078]450,14
第1774筆
　　　　答崔十八　白居易
勞將白叟比黃公，今古由來事不同。我有商山君未見，清泉白石在胸中。
[頁]卷,冊....[5078]450,14
第1775筆
　　　　偶詠　白居易
御熱蕉衣健，扶羸竹杖輕。誦經憑檻立，散藥繞廊行。
暝槿無風落，秋蟲欲雨鳴。身閒當將息，病亦有心情。
[頁]卷,冊....[5078]450,14
第1776筆
　　　　答蘇六　白居易
但喜暑隨三伏去，不知秋送二毛來。更無別計相寬慰，故遣陽關勸一杯。
[頁]卷,冊....[5078]450,14
第1777筆
　　　　秋遊　白居易
下馬閒行伊水頭，涼風清景勝春遊。何事古今詩句裏，不多說著洛陽秋。
[頁]卷,冊....[5079]450,14
第1778筆
　　　　偶作　白居易
張翰一杯酒，榮期三樂歌。聰明傷混沌，煩惱污頭陀。
簟冷秋生早，階閒日上多。近來門更靜，無雀可張羅。
[頁]卷,冊....[5079]450,14
第1779筆
　　　　遊平原贈晦叔　白居易
照水容雖老，登山力未衰。欲眠先命酒，暫歇亦吟詩。
且喜身無縛，終慚鬢有絲。迴頭語閒伴，閒校十年遲。
[頁]卷,冊....[5079]450,14
第1780筆
　　　　不出門　白居易
不出門來又數旬，將何銷日與誰親。鶴籠開處見君子，書卷展時逢古人。
自靜其心延壽命，無求於物長精神。能行便是真修道，何必降魔調伏身。
[頁]卷,冊....[5079]450,14
第1781筆
　　　　歎（一作勸）鶴病　白居易
右翅低垂左脛傷，可憐風貌甚昂藏。亦知白日青天好，未要高飛且養瘡。
[頁]卷,冊....[5079]450,14
第1782筆
　　　　臨都驛送崔十八　白居易
勿言臨都五六里，扶病出城相送來。莫道長安一步地，馬頭西去幾時迴。
與君後會知何處，為我今朝盡一杯。
[頁]卷,冊....[5079]450,14
第1783筆
　　　　　對鏡　白居易
三分鬢髮二分絲，曉鏡秋容相對時。去作忙官應太老，退為閒叟未全遲。
靜中得味何須道，穩處安身更莫疑。若使至今黃綺在，聞吾此語亦分司。
[頁]卷,冊....[5080]450,14
第1784筆
　　　　勸酒十四首（并序）　白居易
　　予分秩東都，居多暇日。閒來輒飲，醉後輒吟。若（一作苦）無詞章
　　，不成謠詠。每發一意，則成一篇，凡十四篇，皆主於酒，聊以自勸
　　。故以何處難忘酒，不如來飲酒命篇。
　　　　勸酒十四首　何處難忘酒七首　白居易
何處難忘酒，長安喜氣新。初登高第後，乍作好官人。
省壁明張牓，朝衣穩稱身。此時無一醆，爭奈帝城春。

何處難忘酒，天涯話舊情。青雲俱不達，白髮遞相驚。
二十年前別，三千里外行。此時無一醆，何以敘平生。

何處難忘酒，朱門羨少年。春分花發後，寒食月明前。
小院迴羅綺，深房理管弦。此時無一醆，爭過豔陽天。

何處難忘酒，霜庭老病翁。闇聲啼蟋蟀，乾葉落梧桐。
鬢為愁先白，顏因醉暫紅。此時無一醆，何計奈秋風。

何處難忘酒，軍功第一高。還鄉隨露布，半路授旌旄。
玉柱剝蔥手，金章爛椹袍。此時無一醆，何以騁雄[5080]豪。

何處難忘酒，青門送別多。斂襟收涕淚，簇馬聽笙歌。
煙樹灞陵岸，風塵長樂坡。此時無一醆，爭奈去留何。

何處難忘酒，逐臣歸故園。赦書逢驛騎，賀客出都門。
半面瘴煙色，滿衫鄉淚痕。此時無一醆，何物可招魂。

[頁]卷,冊....[5081]450,14
第1785筆
　　　　勸酒十四首　不如來飲酒七首　白居易
莫隱深山去，君應到自嫌。齒傷朝水冷，貌苦夜霜嚴。
漁去風生浦，樵歸雪滿巖。不如來飲酒，相對醉厭厭。

莫作農夫去，君應見自愁。迎春犁瘦地，趁晚餧羸牛。
數被官加稅，稀逢歲有秋。不如來飲酒，相伴醉悠悠。

莫作商人去，恓惶君未諳。雪霜行塞北，風水宿江南。
藏鏹百千萬，沈舟十二三。不如來飲酒，仰面醉酣酣。

莫事長征去，辛勤難具論。何曾畫麟閣，只是老轅門。
蟣蝨衣中物，刀槍面上痕。不如來飲酒，合眼醉昏昏。

莫學長生去，仙方誤殺君。那將薤上露，擬待鶴邊雲。
矻矻皆燒藥，纍纍盡作墳。不如來飲酒，閒坐醉醺醺。[5081]

莫上青雲去，青雲足愛憎。自賢誇智慧，相糾鬥功能。
魚爛緣吞餌，蛾燋為撲燈。不如來飲酒，任性醉騰騰。

莫入紅塵去，令人心力勞。相爭兩蝸角，所得一牛毛。
且滅嗔中火，休磨笑裏刀。不如來飲酒，穩臥醉陶陶。

[頁]卷,冊....[5082]450,14
第1786筆
　　　　和令狐相公寄劉郎中兼見示長句　白居易
日月天衢仰面看，尚淹池鳳滯臺鸞。碧幢千里空移鎮，赤筆三年未轉官。
別後縱吟終少興，病來雖飲不多歡。酒軍詩敵如相遇，臨老猶能一據鞍。
[頁]卷,冊....[5082]450,14
第1787筆
　　　　即事　白居易
見月連宵坐，聞風盡日眠。室香羅藥氣，籠煖焙茶煙。
鶴啄新晴地，雞棲薄暮天。自看淘酒米，倚杖小池前。
[頁]卷,冊....[5082]450,14
第1788筆
　　　　期宿客不至　白居易
風飄雨灑簾帷故，竹映松遮燈火深。宿客不來嫌冷落，一尊酒對一張琴。
[頁]卷,冊....[5082]450,14
第1789筆
　　　　問移竹　白居易
問君移竹意如何，慎勿排行但間（一作見）窠。多種少栽皆有意，大都少校不如多。
[頁]卷,冊....[5082]450,14
第1790筆
　　　　重陽席上賦白菊　白居易
滿園花菊鬱金黃，中有孤叢色似霜。還似今朝歌酒席，白頭翁入少年場。
[頁]卷,冊....[5082]450,14
第1791筆
　　　　偶吟二首　白居易
眼下有衣兼有食，心中無喜亦無憂。正如身後有何事，應向人間無所求。
靜念道經深閉目，閒迎禪客小低頭。猶殘少許雲泉興，一歲龍門數度遊。

晴教曬藥泥茶灶，閒看科松洗竹林。活計縱貧長淨潔，池亭雖小頗幽深。
廚香炊黍調和酒，窗暖安弦拂拭琴。老去生涯祇如此，更無餘事可勞心。

[頁]卷,冊....[5083]450,14
第1792筆
　　　　何處春先到　白居易
何處春先到，橋東水北亭。凍花開未得，冷酒酌（一作著）難醒。
就日移輕榻，遮風展小屏。不勞人勸醉，鶯語漸丁寧。
[頁]卷,冊....[5083]450,14
第1793筆
　　　　勉閒遊　白居易
天時人事常多故，一歲春能幾處遊。不是塵埃便風雨，若非疾病即悲憂（一作愁）。
貧窮心苦多無興，富貴身忙不自由。唯有分司官恰好，閒遊雖老未能休。
[頁]卷,冊....[5083]450,14
第1794筆
　　　　寄兩銀榼與裴侍郎因題兩絕句　白居易
貧無好物堪為信，雙榼雖輕意不輕。願奉謝公池上酌，丹心綠酒一時傾。

慣和麴蘗堪盛否，重用鹽梅試洗看。小器不知容幾許，襄陽米賤酒升寬。（銀匠洗銀，多以鹽花梅漿也。）

[頁]卷,冊....[5083]450,14
第1795筆
　　　　小橋柳　白居易
細水涓涓似淚流，日西惆悵小橋頭。衰楊葉盡空枝在，猶被霜風吹不休。
[頁]卷,冊....[5083]450,14
第1796筆
　　　　哭微之二首　白居易
八月涼風吹白幕，寢門廊下哭微之。妻孥朋友來相弔，唯道皇天無所知。

文章卓犖生無敵，風骨英靈歿有神。哭送咸陽北原上，可能隨例作灰塵。

[頁]卷,冊....[5084]450,14
第1797筆
　　　　馬上晚吟　白居易
人少街荒已寂寥，風多塵起重蕭條。上陽落葉飄宮樹，中渡流澌擁渭橋。
出早冒寒衣校薄，歸遲侵黑酒全消。如今不是閒行日，日短天陰坊曲遙。
[頁]卷,冊....[5084]450,14
第1798筆
　　　　醉中重留夢得　白居易
劉郎劉郎莫先起，蘇臺蘇臺隔雲水。酒醆來從一百分，馬頭去便三千里。
[頁]卷,冊....[5084]450,14
第1799筆
　　　　雪夜喜李郎中見訪兼酬所贈　白居易
可憐今夜鵝毛雪，引得高情鶴氅人。紅蠟燭前明似晝，青氈帳裏暖如春。
十分滿醆黃金液，一尺中庭白玉塵。對此欲留君便宿，詩情酒分合相親。
[頁]卷,冊....[5084]450,14
第1800筆
　　　　任老　白居易
不愁陌上春光盡，亦任庭前日影斜。面黑眼昏頭雪白，老應無可更增加。
[頁]卷,冊....[5084]450,14
第1801筆
　　　　勸歡　白居易
火急歡娛慎（一作切）勿遲，眼看老病悔難追。尊前花下歌筵裏，會有求來不得時。
[頁]卷,冊....[5084]450,14
第1802筆
　　　　答王尚書問履道池舊橋[5084]　白居易
虹梁雁齒隨年換，素板朱欄逐日修。但恨尚書能久別，莫忘州（一作川）守不頻遊。
重移舊柱開中眼，亂種新花擁兩頭。李郭小船何足問，待君乘過濟川舟。
[頁]卷,冊....[5085]450,14
第1803筆
　　　　晚歸府　白居易
晚從履道來歸府，街路雖長尹不嫌。馬上涼於床上坐，綠槐風透紫蕉衫。
[頁]卷,冊....[5085]450,14
第1804筆
　　　　從龍潭寺至少林寺題贈同遊者　白居易
山屐田衣六七賢，搴芳蹋翠弄潺湲。九龍潭月落杯酒，三品松風飄管弦。
強健且宜遊勝地，清涼不覺過炎天。始知駕鶴乘雲外，別有逍遙地上仙。
[頁]卷,冊....[5085]450,14
第1805筆
　　　　夜從法王寺下歸嶽寺　白居易
雙剎夾虛空，綠雲一徑通。似從忉利下，如過劍門中。
燈火光初合，笙歌曲未終。可憐獅子座，舁出淨名翁。
[頁]卷,冊....[5085]450,14
第1806筆
　　　　宿龍潭寺　白居易
夜上九潭誰是伴，雲隨飛蓋月隨杯。明年尚作三川守，此地兼將歌舞來。
[頁]卷,冊....[5085]450,14
第1807筆
　　　　嵩陽觀夜奏霓裳　白居易
開元遺曲自淒涼，況近秋天調是商。愛者誰人唯白尹，奏時何處在嵩陽。
回臨山月聲彌怨，散入松風韻更長。子晉少姨聞定怪，人間亦便有霓裳。
[頁]卷,冊....[5085]450,14
第1808筆
　　　　過元家履信宅[5085]　白居易
雞犬喪家分散後，林園失主寂寥時。落花不語空辭樹，流水無情自入池。
風蕩醼船初破漏，雨淋歌閣欲傾敧。前庭後院傷心事，唯是春風秋月知。
[頁]卷,冊....[5086]450,14
第1809筆
　　　　和杜錄事題紅葉　白居易
寒山十月旦，霜葉一時新。似燒非因火，如花不待春。
連行排絳帳，亂落剪紅巾。解駐籃輿看，風前唯兩人。
[頁]卷,冊....[5086]450,14
第1810筆
　　　　題崔常侍濟上別墅（時常侍以長告罷歸，今故先報泉石。）　白居易
求榮爭寵任紛紛，脫棄金貂祗有君。散員疏去未為貴，小邑陶休何足云。
山色好當晴後見，泉聲宜向醉中聞。主人憶爾爾知否，拋卻青雲歸白雲。
[頁]卷,冊....[5086]450,14
第1811筆
　　　　過溫尚書舊莊　白居易
白石清泉拋濟口，碧幢紅旆照河陽。村人都不知時事，猶自呼為處士莊。
[頁]卷,冊....[5086]450,14
第1812筆
　　　　天壇峰下贈杜錄事　白居易
年顏氣力漸衰殘，王屋中峰欲上難。頂上將探小有洞，（小有洞在天壇頂上。）喉中須嚥大還丹。（時杜方煉伏火砂次。）
河車九轉宜精鍊，火候三年在好看。他日藥成分一粒，與君先去掃天壇。
[頁]卷,冊....[5086]450,14
第1813筆
　　　　贈僧五首　缽塔院如大師（師年八十三，登壇秉律，凡六十年。每歲於師處授八關戒者九度。）　白居易
百千萬劫菩提種，八十三年功德林。若不秉持僧行苦，將何報答佛恩深。
慈悲不瞬諸天眼，清淨無塵幾[5086]地心。每歲八關蒙九授，慇懃一戒重千金。
[頁]卷,冊....[5087]450,14
第1814筆
　　　　贈僧五首　神照上人（照以說壇為佛事）　白居易
心如定水隨形應，口似懸河逐病治。曾向眾中先禮拜，西方去日莫相遺。
[頁]卷,冊....[5087]450,14
第1815筆
　　　　贈僧五首　自遠禪師（遠以無事為佛事）　白居易
自出家來長自在，緣身一衲一繩床。令人見即心無事，每一相逢是道場。
[頁]卷,冊....[5087]450,14
第1816筆
　　　　贈僧五首　宗實上人（實即樊司空之子，捨官位妻子出家。）　白居易
榮華恩愛棄成唾，戒定真如和作香。今古雖殊同一法，瞿曇拋卻轉輪王。
[頁]卷,冊....[5087]450,14
第1817筆
　　　　贈僧五首　清閑上人（自蜀入洛，於長壽寺說法度人。）　白居易
梓潼眷屬何年別，長壽壇場近日開。應是蜀人皆度了，法輪移向洛中來。
[頁]卷,冊....[5087]450,14
第1818筆
　　　　彈秋思　白居易
信意閒彈秋思時，調清聲直韻疏遲。近來漸喜無人聽，琴格高低心自知。
[頁]卷,冊....[5087]450,14
第1819筆
　　　　自詠　白居易
隨宜飲食聊充腹，取次衣裘亦煖身。未必得年非瘦薄，無妨長福是單貧。
老龜豈羨犧牲飽，蟠木寧爭桃李春。隨分自安心自斷，是非何用問閒人。
[頁]卷,冊....[5087]450,14
第1820筆
　　　　分司初到洛中偶題六韻兼戲呈馮尹　白居易
相府念多病，春宮容不才。官銜依（一作隨）口得，俸料（一作祿）逐身來。
白首林園在，紅塵車馬迴。招呼新客侶[5087]（一作旅），掃掠舊池臺。
小舫宜攜樂，新荷好蓋杯。不知金谷主，早晚賀筵開。
[頁]卷,冊....[5088]450,14
第1821筆
　　　　春風　白居易
春風先發苑中梅，櫻杏桃梨次第開。薺花榆莢深村裏，亦道春風為我來。
[頁]卷,冊....[5088]450,14
第1822筆
　　　　洛陽春　白居易
洛陽陌上春長在，惜（一作昔）別今來二十年。唯覓少年心不得，其餘萬事盡依然。
[頁]卷,冊....[5089]451,14
第1823筆
　　　　恨去年　白居易
老去唯（一作猶）耽酒，春來不著家。去年來校晚，不見洛陽花。
[頁]卷,冊....[5089]451,14
第1824筆
　　　　早出晚歸　白居易
早起或因攜酒出，晚歸多是看花迴。若拋風景長閒坐，自問東京作底來。
[頁]卷,冊....[5089]451,14
第1825筆
　　　　魏王堤　白居易
花寒懶發鳥慵啼，信馬閒行到日西。何處未春先有思，柳條無力魏王堤。
[頁]卷,冊....[5089]451,14
第1826筆
　　　　嘗黃醅新酎憶微之　白居易
世間好物黃醅酒，天下閒人白侍郎。愛向卯時謀洽樂，亦曾酉日放粗狂。
醉來枕麴貧如富，（詩云一醉日富。）身後堆金有若亡。元九計程殊未到，甕頭一醆共誰嘗。
[頁]卷,冊....[5089]451,14
第1827筆
　　　　勸行樂[5089]　白居易
少年信美何曾久，春日（一作到）雖遲不再中（一作逢）。歡笑勝愁歌勝哭，請君莫道等頭空。
[頁]卷,冊....[5090]451,14
第1828筆
　　　　老慵　白居易
豈是交親向我疏，老慵自愛閉門居。近來漸喜知聞斷，免惱嵇康索報書。
[頁]卷,冊....[5090]451,14
第1829筆
　　　　酬別微之（臨都驛醉後作）　白居易
〔灃〕（澧）頭峽口錢唐岸，三別都經二十年。且喜筋骸俱健在，勿嫌鬚鬢各皤然。
君歸北闕朝天帝，我住東京作地仙。博望自來非棄置，承明重入莫拘牽。
醉收杯杓停燈語，寒展衾裯對枕眠。猶被分司官繫絆，送君不得過甘泉。
[頁]卷,冊....[5090]451,14
第1830筆
　　　　予與微之老而無子發於言歎著在詩篇今年冬各有一子戲作二什一以相賀一以自嘲　白居易
常憂到老都無子，何況新生又是兒。陰德自然宜有慶，（于公陰德，其後蕃昌。）皇天可得道無知。（皇天無知，伯道無兒。）
一園水竹今為主，（微之履信新居，多水竹也。）百卷文章更付誰。（微之文集凡一百卷。）莫慮鵷雛無浴處，即應重入鳳皇池。

五十八翁方有後，靜思堪喜亦堪嗟。一珠甚小（一作少）還慚蚌，八（一作九）子雖多不羨鴉。
秋月晚生丹桂實，春風新長紫蘭芽。持杯祝願無他語，慎勿頑愚似汝爺。

[頁]卷,冊....[5090]451,14
第1831筆
　　　　自問　白居易
年來私自問，何故不歸京。佩玉腰無力，看花眼不明。
老慵難發遣，春病易滋生。賴有彈琴女，時時聽一[5090]聲。
[頁]卷,冊....[5091]451,14
第1832筆
　　　　晚桃花　白居易
一樹紅桃亞拂池，竹遮松蔭晚開時。非因斜日無由見，不是閒人豈得知。
寒地生材遺校易，貧家養女嫁常遲。春深（一作風）欲落誰憐惜，白侍郎來折一枝。
[頁]卷,冊....[5091]451,14
第1833筆
　　　　夜調琴憶崔少卿　白居易
今夜調琴忽有情，欲彈惆悵憶崔卿。何人解愛中徽上，秋思頭邊八九聲。
[頁]卷,冊....[5091]451,14
第1834筆
　　　　阿崔　白居易
謝病臥東都，羸然一老夫。孤單同伯道，遲暮過商瞿。
豈料鬢成雪，方看掌弄珠。已衰寧望有，雖晚亦勝無。
蘭入前春夢，桑懸昨日弧。里閭多慶賀，親戚共歡娛。
膩剃新胎髮，香小繡襦。玉芽開手爪，酥顆點肌膚。
弓冶將傳汝，琴書勿墜吾。未能知壽夭，何暇慮賢愚。
乳氣初離殼，啼聲漸變雛。何時能反哺，供養白頭烏。
[頁]卷,冊....[5091]451,14
第1835筆
　　　　贈鄰里往還　白居易
問予何故獨安然，免被飢寒婚嫁牽。骨肉都盧無十口，糧儲依約有三年。
但能斗藪人間事，便是逍遙地上仙。唯恐往還相厭賤，南家飲酒北家眠。
[頁]卷,冊....[5091]451,14
第1836筆
　　　　王子晉廟　白居易
子晉廟前山月明，人聞（一作間）往往夜吹笙。鸞吟鳳唱聽無拍，多似霓裳散序聲。
[頁]卷,冊....[5091]451,14
第1837筆
　　　　晚起　白居易
起晚憐春暖，歸遲愛月明。放慵長飽睡，聞健且閒行。
北闕停朝簿，西方入社名。唯吟一句偈，無念是無生。
[頁]卷,冊....[5092]451,14
第1838筆
　　　　酬皇甫賓客　白居易
玄晏家風黃綺身，深居高臥養精神。性慵無病常稱病，心足雖貧不道貧。
竹院君閒銷永日，花亭我醉送殘春。自嫌詩酒猶多興，若比先生是俗人。
[頁]卷,冊....[5092]451,14
第1839筆
　　　　池上贈韋山人　白居易
新竹夾平流，新荷拂小舟。眾皆嫌好拙，誰肯伴閒遊。
客為忙多去，僧因飯暫留。獨憐韋處士，盡日共悠悠。
[頁]卷,冊....[5092]451,14
第1840筆
　　　　無夢　白居易
老眼花前闇，春衣雨後寒。舊詩多忘卻，新酒且嘗看。
拙定於身穩，慵應趁伴難。漸銷名利想，無夢到長安。
[頁]卷,冊....[5092]451,14
第1841筆
　　　　對小潭寄遠上人　白居易
小潭澄見底，閒客坐開襟。借問不流水，何如無念心。
彼惟清且淺，此乃寂而深。是義誰能答，明朝問道林。
[頁]卷,冊....[5092]451,14
第1842筆
　　　　閒吟二首[5092]　白居易
留司老賓客，春盡興如何。官寺行香少，僧房寄宿多。
閒傾一醆酒，醉聽兩聲歌。憶得陶潛語，羲皇無以過。

閒遊來早晚，已得一周年。嵩洛供雲水，朝廷乞俸錢。
長歌時獨酌，飽食後安眠。聞道山榴發，明朝向玉泉。

[頁]卷,冊....[5093]451,14
第1843筆
　　　　獨遊玉泉寺（三月三十日）　白居易
雲樹玉泉寺，肩舁半日程。更無人作伴，祇共酒同行。
新葉千萬影，殘鶯三兩聲。閒遊竟未足，春盡有餘情。
[頁]卷,冊....[5093]451,14
第1844筆
　　　　晚出尋人不遇　白居易
籃輿不乘乘晚涼，相尋不遇亦無妨。輕衣穩馬槐陰下，自要閒行一兩坊。
[頁]卷,冊....[5093]451,14
第1845筆
　　　　苦熱　白居易
頭痛汗盈巾，連宵復達晨。不堪逢苦熱，猶賴是閒人。
朝客應煩倦，農夫更苦辛。始慚當此日，得作自由身。
[頁]卷,冊....[5093]451,14
第1846筆
　　　　銷暑　白居易
何以銷煩暑，端居一院中。眼前無長物，窗下有清風。
熱散由心靜，涼生為室空。此時身自得，難更與人同。
[頁]卷,冊....[5093]451,14
第1847筆
　　　　行香歸[5093]　白居易
出作行香客，歸如坐夏僧。床前雙草屨，簷下一紗燈。
珮委腰無力，冠敧髮不勝。鸞臺龍尾道，合盡（上聲）少年登。
[頁]卷,冊....[5094]451,14
第1848筆
　　　　同王十七庶子李六員外鄭二侍御同年四人遊龍門有感而作　白居易
一曲悲歌酒一尊，同年零落幾人存。世如閱水應堪歎，名是浮雲豈足論。
各從仕祿休明代，共感平生知己恩。今日與君重上處，龍門不是舊龍門。
[頁]卷,冊....[5094]451,14
第1849筆
　　　　池上小宴問程秀才　白居易
洛下林園好自知，江南景（一作境）物闇相隨。淨淘紅粒香飯，薄切紫鱗烹水葵。
雨滴篷聲青雀舫，浪搖花影白蓮池。停杯一問蘇州客，何似吳松江上時。
[頁]卷,冊....[5094]451,14
第1850筆
　　　　橋亭卯飲　白居易
卯時偶飲齋時臥，林下高橋橋上亭。松影過窗眠始覺，竹風吹面醉初醒。
就荷葉上包魚鮓，當石渠中浸酒缾。生計悠悠身兀兀，甘從妻喚作劉伶（一作靈）。
[頁]卷,冊....[5094]451,14
第1851筆
　　　　舟中夜坐　白居易
潭邊霽後多清景，橋下涼來足好風。秋鶴一雙船一隻，夜深相伴月明中。
[頁]卷,冊....[5094]451,14
第1852筆
　　　　戲和微之答竇七行軍之作（依本韻）　白居易
旌鉞從櫜鞬，賓僚禮數全。夔龍來要地，鵷鷺下遼天。
赭汗騎驕馬，青娥舞醉仙。合成江上作，散到洛中傳。
陋巷能無酒，貧池亦有船。春裝秋未寄，謾道有閒錢。
[頁]卷,冊....[5094]451,14
第1853筆
　　　　閒忙　白居易
奔走朝行內，棲遲林墅間。多因病後退，少及健時還。
斑白霜侵鬢，蒼黃日下山。閒忙俱過日，忙校不如閑。
[頁]卷,冊....[5095]451,14
第1854筆
　　　　西風　白居易
西風來幾日，一葉已先飛。新霽乘輕屐，初涼換熱衣。
淺渠銷（一作鋪）慢水，疏竹漏斜暉。薄暮青苔巷，家僮引鶴歸。
[頁]卷,冊....[5095]451,14
第1855筆
　　　　題西亭　白居易
多見朱門富貴人，林園未畢即無身。我今幸作西亭主，已見池塘五度春。
[頁]卷,冊....[5095]451,14
第1856筆
　　　　觀游魚　白居易
繞池閒步看魚游，正值兒童弄釣舟。一種愛魚心各異，我來施食爾垂鉤。
[頁]卷,冊....[5095]451,14
第1857筆
　　　　看採蓮　白居易
小桃閒上小蓮船，半採紅蓮半白蓮。不似江南惡風浪，芙蓉池在臥床前。
[頁]卷,冊....[5095]451,14
第1858筆
　　　　看採菱　白居易
菱池如鏡淨無波，白點花稀青角多。時唱一聲新水調，謾人道是採菱歌。
[頁]卷,冊....[5095]451,14
第1859筆
　　　　夭老　白居易
早世身如風裏燭，暮年髮似鏡中絲。誰人斷得人間事，少夭堪傷老又悲。
[頁]卷,冊....[5095]451,14
第1860筆
　　　　秋池　白居易
洗浪清風透水霜，水邊閒坐一繩床。眼塵心垢見皆盡，不是秋池是道場。
[頁]卷,冊....[5096]451,14
第1861筆
　　　　登天宮閣　白居易
午時乘興出，薄暮未能還。高上煙中閣，平看雪後山。
委形群動裏，任性一生間。洛下多閒客，其中我最閒。
[頁]卷,冊....[5096]451,14
第1862筆
　　　　新雪二首（寄楊舍人）　白居易
不思北省煙霄地，不憶南宮風月天。唯憶靜恭楊閣老，小園新雪煖爐前。

不思朱雀街東鼓，不憶青龍寺後鐘。唯憶夜深新雪後，新昌臺上七株松。

[頁]卷,冊....[5096]451,14
第1863筆
　　　　日高臥　白居易
怕寒放懶日高臥，臨老誰言牽率身。夾幕繞房深似洞，重裀襯枕煖於春。
小青衣動桃根起，嫩綠醅浮竹葉新。未裏頭前傾一醆，何如衝雪趁朝人。
[頁]卷,冊....[5096]451,14
第1864筆
　　　　和微之任校書郎日過三鄉　白居易
三鄉過日君年幾，今日君年五十餘。不獨年催身亦變，校書郎變作尚書。
[頁]卷,冊....[5096]451,14
第1865筆
　　　　和微之十七與君別及隴月花枝之詠　白居易
別時十七今頭白，惱亂君心三十年。垂老休吟花月句，恐君更結後身緣。
[頁]卷,冊....[5096]451,14
第1866筆
　　　　和微之歎槿花[5096]　白居易
朝榮殊可惜，暮落實堪嗟。若向花中比，猶應勝眼花。
[頁]卷,冊....[5097]451,14
第1867筆
　　　　思往喜今　白居易
憶除司馬向江州，及此凡經十五秋。雖在簪裾從俗累，半尋山水是閒遊。
謫居終帶鄉關思，領郡猶分邦國憂。爭似如今作賓客，都無一念到心頭。
[頁]卷,冊....[5097]451,14
第1868筆
　　　　題平泉薛家雪堆莊　白居易
怪石千年應自結，靈泉一帶是誰開。蹙為宛轉青蛇項，噴作玲瓏白雪堆。
赤日旱天長看雨，玄陰臘月亦聞雷。所嗟地去都門遠，不得肩舁每日來。
[頁]卷,冊....[5097]451,14
第1869筆
　　　　和微之道保生三日　白居易
相看鬢似絲，始作弄璋詩。且有承家望，誰論得力時。
莫興三日歎，猶勝七年遲。（予老微之七歲。）我未能忘喜，君應不合悲。
嘉名稱道保，乞姓號崔兒。但恐持相並，蒹葭瓊樹枝。
[頁]卷,冊....[5097]451,14
第1870筆
　　　　哭皇甫七郎中（湜）　白居易
志業過玄晏，詞華似禰衡。多才非福祿，薄命是聰明。
不得人間壽，還留身後名。涉江文一首，便可敵公卿。（持正奇文甚多，涉江一章尤著。）
[頁]卷,冊....[5097]451,14
第1871筆
　　　晚起　白居易
爛熳朝眠後，頻伸晚起時。煖爐生火早，寒鏡裏頭遲。
融雪煎香茗，調酥煮乳糜。慵饞還自哂，快活亦誰知。
酒性溫無毒，琴聲淡不悲。榮公三樂外，仍弄小男兒。
[頁]卷,冊....[5097]451,14
第1872筆
　　　　疑夢二首　白居易
莫驚寵辱虛憂喜，莫計恩讎浪苦辛。黃帝孔丘無處問，安知不是夢中身。

鹿疑鄭相終難辨，蝶花莊生詎可知。假使如今不是夢，能長於夢幾多時。

[頁]卷,冊....[5098]451,14
第1873筆
　　　　夜宴惜別　白居易
笙歌旖旎曲終頭，轉作離聲滿坐愁。箏怨朱弦從此斷，燭啼紅淚為誰流。
夜長似歲歡宜盡，醉未如泥飲莫休。何況雞鳴即須別，門前風雨冷脩脩。
[頁]卷,冊....[5098]451,14
第1874筆
　　　　歸來二周歲　白居易
歸來二周歲，二歲似須臾。池藕重生葉，林鴉再引雛。
時豐實倉廩，春暖葺庖廚。更作三年計，三年身健無。
[頁]卷,冊....[5098]451,14
第1875筆
　　　　吾土　白居易
身心安處為吾士，豈限長安與洛陽。水竹花前謀活計，琴詩酒裏到家鄉。
榮先生老何妨樂，楚接輿歌未必狂。不用將金買莊宅，城東無主是春光。
[頁]卷,冊....[5098]451,14
第1876筆
　　　　題岐王舊山池石壁　白居易
樹深藤老竹迴環，石壁重重錦翠斑。俗客看來猶解愛，忙人到此亦須閒。
況當霽景涼風後，如在千巖萬壑間。黃綺更歸何處去，洛陽城內有商山。
[頁]卷,冊....[5098]451,14
第1877筆
　　　　病眼花[5098]　白居易
頭風目眩乘衰老，祗有增加豈有瘳。（傳云：有加而無瘳。）花發眼中猶足怪，柳生肘上亦須休。
大窠羅綺看纔辨，小字文書見便愁。必若不能分黑白，卻應無悔復無尤。
[頁]卷,冊....[5099]451,14
第1878筆
　　　　早飲醉中除河南尹敕到　白居易
雪擁衡門水滿池，溫爐卯後煖寒時。綠醅新酎嘗初醉，黃紙除書到不知。
厚俸自來誠忝濫，老身欲起尚遲疑。應須了卻丘中計，女嫁男婚三逕資。
[頁]卷,冊....[5099]451,14
第1879筆
　　　　除夜　白居易
病眼少眠非守歲，老心多感又臨春。火銷燈盡天明後，便是平頭六十人。
[頁]卷,冊....[5099]451,14
第1880筆
　　　　府西池　白居易
柳無氣力枝先動，池有波紋冰盡開。今日不知誰計會，春風春水一時來。
[頁]卷,冊....[5099]451,14
第1881筆
　　　　天津橋　白居易
津橋東北斗亭西，到此令人詩思迷。眉月晚生神女浦，臉波春傍窈娘堤。
柳絲褭褭風繰出，草縷葺葺雨剪齊。報道前驅少呼喝，恐驚黃鳥不成啼。
[頁]卷,冊....[5099]451,14
第1882筆
　　　　不准擬二首　白居易
籃輿騰騰一老夫，褐裘烏帽白髭鬚。早衰饒病多蔬食，筋力消磨合有無。
不准擬身年六十，上山仍未要人扶。

憶昔謫居炎瘴地，巴猿引哭虎隨行。多於賈誼長沙苦，（予自左遷江峽。凡經七年。）小校潘安白髮生。
不准擬身[5099]年六十，遊春猶自有心情。

[頁]卷,冊....[5100]451,14
第1883筆
　　　　府中夜賞　白居易
櫻桃廳院春偏好，石井欄堂夜更幽。白粉牆頭花半出，緋紗燭下水平流。
閒留賓客嘗新酒，醉領笙歌上小舟。舞袖飄颻櫂容與，忽疑身是夢中遊。
[頁]卷,冊....[5100]451,14
第1884筆
　　　　府西池北新葺水齋即事招賓偶題十六韻　白居易
繚繞府西面，潺湲池北頭。鑿開明月峽，決破白蘋洲。
清淺漪瀾急，夤緣浦嶼幽。直衝行徑斷，平入臥齋流。
石疊青稜玉，波翻白片鷗。噴時千點雨，澄處一泓油。
絕境應難別（悲列反），同心豈易求。少逢人愛玩，多是我淹留。
夾岸鋪長簟，當軒泊小舟。枕前看鶴浴，床下見魚遊。
洞戶斜開扇，疏簾半上鉤。紫浮萍泛泛，碧亞竹修修。
讀罷書仍展，棋終局未收。午茶能散睡，卯酒善銷愁。
簷雨晚初霽，窗風涼欲休。誰能伴老尹，時復一閒遊。
[頁]卷,冊....[5100]451,14
第1885筆
　　　　哭崔兒　白居易
掌珠一顆兒三歲，鬢（一作髮）雪千莖父六旬。豈料汝先為異物，常憂吾不見成人。
悲腸自斷非因劍，啼眼加昏不是塵。懷抱又空天默默，依前重作鄧攸身。
[頁]卷,冊....[5100]451,14
第1886筆
　　　　初喪崔兒報微之晦叔　白居易
書報微之晦叔知，欲題崔字淚先垂。世間此恨偏敦我，（敦音堆。見詩注。）天下何人不哭兒。
蟬老悲鳴拋蛻後，龍眠驚覺失珠時。文章十（一作千）帙官三品，身後傳誰庇廕誰。
[頁]卷,冊....[5100]451,14
第1887筆
　　　　府齋感懷酬夢得（時初喪崔兒，夢得以詩相安云：從此期君比瓊樹，一枝吹折一枝生。故有此落句以報之。）　白居易
府伶呼喚爭先到，家醞提攜動輒隨。合是人生開眼日，自當年老斂眉時。
丹砂鏈作三銖土，玄髮看成一把絲。勞寄新詩遠安慰，不聞枯樹再生枝。
[頁]卷,冊....[5101]451,14
第1888筆
　　　　齋居　白居易
香火多相對，葷腥久不嘗。黃耆數匙粥，赤箭一甌湯。
厚俸將何用，閒居不可忘。明年官滿後，擬買雪堆莊。
[頁]卷,冊....[5101]451,14
第1889筆
　　　　與諸道者同遊二室至九龍潭作　白居易
喜逢二室遊仙子，厭作三川守土臣。舉手摩挲潭上石，開襟斗藪府中塵。
他日終為獨往客，今朝未是自由身。若言尹是嵩山主，三十六峰應笑人。
[頁]卷,冊....[5101]451,14
第1890筆
　　　　履道池上作　白居易
家池動作經旬別，松竹琴魚好在無。樹暗小巢藏巧婦，渠荒新葉長慈姑。
不因車馬時時到，豈覺林園日日蕪。猶喜春深公事少，每來花下得踟躕。
[頁]卷,冊....[5101]451,14
第1891筆
　　　　六十拜河南尹　白居易
六十河南尹，前途足可知。老應無處避，病不與人期。
幸遇芳菲日，猶富強健時。萬金何假藉，一醆莫推辭。
流水光陰急，浮雲富貴遲。人間若無酒，盡合鬢成絲。
[頁]卷,冊....[5101]451,14
第1892筆
　　　　重修府西水亭院[5101]　白居易
因下疏為沼，隨高築作臺。龍門分水入，金谷取花栽。
繞岸行初匝，憑軒立未迴。園西有池位，留與後人開。
[頁]卷,冊....[5102]451,14
第1893筆
　　　　與諸公同出城觀稼　白居易
老尹醉醺醺，來隨年少群。不憂頭似雪，但喜稼如雲。
歲望千箱積，秋憐五穀分。何人知帝力，堯舜正為君。
[頁]卷,冊....[5102]451,14
第1894筆
　　　　水堂醉臥問杜三十一　白居易
聞君洛下住多年，何處春流最可憐。為問魏王堤岸下，何如同德寺門前。
無妨水色堪閒玩，不得泉聲伴醉眠。那似此堂簾幕底，連明連夜碧潺湲。
[頁]卷,冊....[5102]451,14
第1895筆
　　　　歲暮言懷　白居易
職與才相背，心將口自言。磨鉛教切玉，驅鶴（一作雁）遣乘軒。
只合居巖窟，何因入府門。年終若無替，轉恐負君恩。
[頁]卷,冊....[5102]451,14
第1896筆
　　　　座中戲呈諸少年　白居易
衰容禁得無多酒，秋鬢新添幾許霜。縱有風情應淡薄，假如老健莫誇張。
興來吟詠從成癖，飲後酣歌少放狂。不為倚官兼挾勢，因何入得少年場。
[頁]卷,冊....[5102]451,14
第1897筆
　　　　雪後早過天津橋偶呈諸客　白居易
官橋晴雪曉峨峨，老尹行吟獨一過。紫綬相輝應不惡，白鬚同色復如何。
悠揚短景凋年急，牢落衰情感[5102]事多。猶賴洛中饒醉客，時時我喚笙歌。
[頁]卷,冊....[5103]451,14
第1898筆
　　　　新制綾襖成感而有詠　白居易
水波文襖造新成，綾軟綿勻溫復輕。晨興好擁向陽坐，晚出宜披蹋雪行。
鶴氅毳疏無實事，木棉花冷得虛名。宴安往往歡侵夜，臥穩昏昏睡到明。
百姓多寒無可救，一身獨暖亦何情。心中為念農桑苦，耳裏如聞飢凍聲。
爭得大裘長萬丈，與君都蓋洛陽城。
[頁]卷,冊....[5103]451,14
第1899筆
　　　　早春雪後贈洛陽李長官長水鄭明府二同年　白居易
獻歲晴和風景新，銅駝街郭暖無塵。府庭（一作亭）共賀三川雪，縣道分行百里春。
朱紱洛陽官位屈，青袍長水俸錢貧。有何功德紆金紫，若比同年是幸人。
[頁]卷,冊....[5103]451,14
第1900筆
　　　　醉吟　白居易
醉來忘渴復忘飢，冠帶形骸杳若遺。耳底齋鐘初過後，心頭卯酒未消時。
臨風朗詠從人聽，看雪閒行任馬遲。應被眾疑公事慢，承前府尹不吟詩。
[頁]卷,冊....[5103]451,14
第1901筆
　　　　府酒五絕　變法　白居易
自慚到府來周歲，惠愛威稜一事無。唯是改張官酒法，漸從濁水作醍醐。
[頁]卷,冊....[5103]451,14
第1902筆
　　　　府酒五絕　招客　白居易
日午微風且暮寒，春風冷峭雪乾殘。碧氈帳下紅爐畔，試為來嘗一醆看。
[頁]卷,冊....[5103]451,14
第1903筆
　　　　府酒五絕　辨味　白居易
甘露太甜非正味，醴泉雖潔不芳馨。杯中此物何人別，柔旨之中有典刑。
[頁]卷,冊....[5104]451,14
第1904筆
　　　　府酒五絕　自勸　白居易
憶昔羈貧應舉年，脫衣典酒曲（一作出）江邊。十千一斗猶賒飲，何況官供不著錢。
[頁]卷,冊....[5104]451,14
第1905筆
　　　　府酒五絕　諭妓　白居易
燭淚夜黏桃葉袖，酒痕春污石榴裙。莫辭辛苦供歡宴，老後思量悔煞君。
[頁]卷,冊....[5104]451,14
第1906筆
　　　　晚歸早出　白居易
筋力年年減，風光日日新。退衙歸逼夜，拜表出侵晨。
何處臺無月，誰家池不春。莫言無勝地，自是少閒人。
坐厭推囚案，行嫌引馬塵。幾時辭府印，卻作自由身。
[頁]卷,冊....[5104]451,14
第1907筆
　　　　南龍興寺殘雪　白居易
南龍興寺春晴後，緩步徐吟繞（一作到）四廊。老趁風花應不稱，閒尋松雪正相當。
吏人引從多乘輿，賓客逢迎少下堂。不擬人間更求事，些些疏懶亦何妨。
[頁]卷,冊....[5104]451,14
第1908筆
　　　　天宮閣早春　白居易
天宮高閣上何頻，每上令人耳目新。前日晚登緣看雪，今朝晴望為迎春。
林鶯何處吟箏柱，牆柳誰家曬麴塵。可惜三川虛作主，風光不屬白頭人。
[頁]卷,冊....[5104]451,14
第1909筆
　　　　履道居三首[5104]　白居易
莫嫌地窄林亭小，莫厭貧家活計微。大有高門鎖寬宅，主人到老不曾歸。

東里素帷猶未徹，南鄰丹旐又新懸。衡門蝸舍自慚愧，收得身來已五年。

世事平分眾所知，何嘗苦樂不相隨。唯餘耽酒狂歌客，只有樂時無苦時。

[頁]卷,冊....[5105]451,14
第1910筆
　　　　和夢得冬日晨興　白居易
漏傳初五點，雞報第三聲。帳下從容起，窗間曨明。
照書燈未滅，煖酒火重生。理曲弦歌動，先聞唱渭城。
[頁]卷,冊....[5105]451,14
第1911筆
　　　　雪夜對酒招客　白居易
帳小青氈煖，杯香〔綠〕（醁）蟻新。醉憐今夜月，歡憶去年人。
闇落燈花燼，閒生草座塵。慇懃報弦管，明日有嘉賓。
[頁]卷,冊....[5105]451,14
第1912筆
　　　　贈晦叔憶夢得　白居易
自別崔公四五秋，因何臨老轉風流。歸來不說秦中事，歇定唯謀洛下遊。
酒面浮花應是喜，歌眉斂黛不關愁。得君更有無厭意，猶恨尊前欠老劉。
[頁]卷,冊....[5105]451,14
第1913筆
　　　　醉後重贈晦叔　白居易
老伴知君少，歡情向我偏。無論疏與數，相見輒欣然。
各以詩成癖，俱因酒得仙。笑迴青眼語，醉並白頭眠。
豈是今投分，多疑宿結緣。人間更何事，攜手送衰年。
[頁]卷,冊....[5105]451,14
第1914筆
　　　　睡覺[5105]　白居易
星河耿耿漏綿綿，月闇燈微欲曙天。轉枕頻伸書帳下，披裘箕踞火爐前。
老眠早覺常殘夜，病力先衰不待年。五欲已銷諸念息，世間無境可勾牽。
[頁]卷,冊....[5106]451,14
第1915筆
　　　　詠興五首（并序）　白居易
　　七年四月，予罷河南府，歸履道第。廬舍自給，衣儲自充，無欲無營
　　，或歌或舞，頹然自適，蓋河洛間一幸人也。遇興發詠，偶成五章。
　　各以首句，命為題目。
　　　　詠興五首　解印出公府　白居易
解印出公府，斗藪塵土衣。百吏放爾散，雙鶴隨我歸。
歸來履道宅，下馬入柴扉。馬嘶返舊櫪，鶴舞還故池。
雞犬何忻忻，鄰里亦依依。年顏老去日，生計勝前時。
有帛禦冬寒，有穀防歲饑。飽於東方朔，樂於榮啟期。
人生且如此，此外吾不知。
[頁]卷,冊....[5107]452,14
第1916筆
　　　　詠興五首　出府歸吾廬　白居易
出府歸吾廬，靜然安且逸。更無客干謁，時有僧問疾。
家僮十餘人，櫪馬三四匹。慵發經旬臥，興來連日出。
出遊愛何處，嵩碧伊瑟瑟。況有清和天，正當疏散日。
身閒自為貴，何必居榮秩。心足即非貧，豈唯金滿室。
吾觀權勢者，苦以身徇物。炙手外炎炎，履冰中慄慄。
朝飢口忘味，夕惕心憂失。但有富貴名，而無富貴實。
[頁]卷,冊....[5107]452,14
第1917筆
　　　　詠興五首　池上有小舟　白居易
池上有小舟，舟中有胡床。床前有新酒，獨酌還獨嘗。
熏若春日氣，皎如秋水光。可洗機巧心，可蕩塵垢腸。
岸曲舟行遲，一曲進一觴。未知幾曲醉，醉入無何鄉。
寅緣潭島間，水竹深青蒼。身閒心無事，白日為我長。
我若未忘世，雖閒心亦忙。世若未忘我，雖退身難藏。
我今異於是，身世交相忘。
[頁]卷,冊....[5108]452,14
第1918筆
　　　　詠興五首　四月池水滿　白居易
四月池水滿，龜游魚躍出。吾亦愛吾池，池邊開一室。
人魚雖異族，其樂歸於一。且與爾為徒，逍遙同過日。
爾無羨滄海，蒲藻可委質。吾亦忘青雲，衡茅足容膝。
況吾與爾輩，本非蛟龍匹。假如雲雨來，祗是池中物。
[頁]卷,冊....[5108]452,14
第1919筆
　　　　詠興五首　小庭亦有月　白居易
小庭亦有月，小院亦有花。可憐好風景，不解嫌貧家。
菱角執笙簧，谷兒抹琵琶。紅綃信手舞，紫綃隨意歌。（菱、谷、紫、紅，皆小臧獲名也。）
村歌與社舞，客哂主人誇。但問樂不樂，豈在鐘鼓多。
客告暮將歸，主稱日未斜。請客稍深酌，願見朱顏酡。
客知主意厚，分數隨口（一作後）加。堂上燭未秉，座中冠已峨。
左顧短紅袖，右命小青娥。長跪謝貴客，蓬門勞見過。
客散有餘興，醉臥獨吟哦。幕天而席地，誰奈劉伶何。
[頁]卷,冊....[5108]452,14
第1920筆
　　　　秋涼閒臥　白居易
殘暑晝猶長，早涼秋尚嫩。露荷散清香，風竹含疏韻。
幽閒竟日臥，衰病無人問。薄暮宅門前，槐花深一寸。
[頁]卷,冊....[5108]452,14
第1921筆
　　　　酬思黯相公見過弊居戲贈　白居易
軒蓋光照地，行人為裴回。呼傳君子出，乃是故人來。
訪我入窮巷，引君登小臺。臺前多竹樹，池上無塵埃。
貧家何所有，新酒三兩杯。停杯款曲語，上馬復遲迴。（一本作款曲語上馬，從容復遲迴。）
留守不外宿，日斜宮漏催。但留金刀贈，未接玉山頹。
家醞不敢惜，待君來即開。村妓不辭出，恐君囅然咍。
[頁]卷,冊....[5109]452,14
第1922筆
　　　　再授賓客分司　白居易
優穩四皓官，清崇三品列。伊予再塵忝，內愧非才哲。
俸錢七八萬，給受無虛月。分命在東司，又不勞朝謁。
既資閒養疾，亦賴慵藏拙。賓友得從容，琴觴恣怡悅。
乘籃城外去，繫馬花前歇。六遊金谷春，五看龍門雪。
吾若默無語，安知吾快活。吾欲更盡言，復恐人豪奪。
應為時所笑，苦（一作古）惜分司闕。但問適意無，豈論官冷熱。
[頁]卷,冊....[5109]452,14
第1923筆
　　　　把酒　白居易
把酒仰問天，古今誰不死。所貴未死間，少憂多歡喜。
窮通諒在天，憂喜即由己。是故達道人，去彼而取此。
勿言未富貴，久忝居祿仕。借問宗族間，幾人拖金紫。
勿憂漸衰老，且喜加年紀。試數班行中，幾人及暮齒。
朝餐不過飽，五鼎徒為爾。夕寢止求安，一衾而已矣。
此外皆長（去聲）物，於我雲相似。有子不留金，何況兼無子。
[頁]卷,冊....[5109]452,14
第1924筆
　　　　首夏　白居易
林靜蚊未生，池靜蛙未鳴。景長天氣好，竟日和且清。
春禽餘哢在，夏木新陰成。兀爾水邊坐，翛然橋上[5109]行。
自問一何適，身閒官不輕。料錢隨月用，生計逐日營。
食飽慚伯夷，酒足愧淵明。（陶潛詩云：飲酒常不足。）壽倍顏氏子，富百黔婁生。
有一即為樂，況吾四者並。所以私自慰，雖老有心情。
[頁]卷,冊....[5110]452,14
第1925筆
　　　　代鶴　白居易
我本海上鶴，偶逢江南客。感君一顧恩，同來洛陽陌。
洛陽寡族類，皎皎唯兩翼。貌是天與高，色非日浴白。
主人誠可戀，其奈軒庭窄。飲啄雜雞群，年深損標格。
故鄉渺何處，雲水重重隔。誰念深籠中，七換摩天翮。
[頁]卷,冊....[5110]452,14
第1926筆
　　　　立秋夕有懷夢得　白居易
露簟荻竹清，風扇蒲葵輕。一與故人別，再見新蟬鳴。
是夕涼飆起，閒境入幽情。迴燈見棲鶴，隔竹聞吹笙。
夜茶一兩杓，秋吟三數聲。所思渺千里，雲外（一作水）長洲城。
[頁]卷,冊....[5110]452,14
第1927筆
　　　　哭崔常侍晦叔　白居易
頑賤一拳石，精珍百鍊金。名價既相遠，交分何其深。
中誠一以合，外物不能侵。逶迤二十年，與世同浮沈。
晚有退閒（一作寒）約，白首歸雲林。垂老忽相失，悲哉口語心。
春日嵩高（一作高嵩）陽，秋夜清洛陰。丘園共誰卜，山水共誰尋。
風月共誰賞，詩篇共誰吟。花開共誰看，酒熟共誰斟。
惠死莊杜口，鍾歿師廢琴。道理使之然，從古非獨今。
吾道自此狐，我情安可任。唯將病眼淚，一灑秋風襟。
[頁]卷,冊....[5110]452,14
第1928筆
　　　　新秋曉興　白居易
濁暑忽已退，清宵未全長。晨釭耿殘焰，宿閣凝微香。
喔喔雞下樹，輝輝日上梁。枕低茵席軟，臥穩身入[5110]床。
睡足景猶早，起初風乍涼。展張小屏幛，收拾生衣裳。
還有惆悵事，遲遲未能忘。拂鏡梳白髮，可憐冰照霜。
[頁]卷,冊....[5111]452,14
第1929筆
　　　　秋日與張賓客舒著作同遊龍門醉中狂歌凡二百三十八字　白居易
秋天高高秋光清，秋風褭褭秋蟲鳴。嵩峰餘霞錦綺卷，伊水細浪鱗甲生。
洛陽閒客知無數，少出遊山多在城。商嶺老人自追逐，蓬丘逸士相逢迎。
南出鼎門十八里，莊店邐迤橋道平。不寒不熱好時節，鞍馬穩快衣衫輕。
並轡踟躕下西岸，扣舷容與繞中汀。開懷曠達無所繫，觸目勝絕不可名。
荷衰欲黃荇猶綠，魚樂自躍鷗不驚。翠藻蔓長孔雀尾，彩船櫓急寒雁聲。
家醞一壺白玉液，野花數把黃金英。晝遊四看西日暮，夜話三及東方明。
暫停杯觴輟吟詠，我有狂言君試聽。丈夫一生有二志，兼濟獨善難得并。
不能救療生民病，即須先濯塵土纓。況吾頭白眼已闇，終日戚促何所成。
不如展眉開口笑，龍門醉臥香山行。
[頁]卷,冊....[5111]452,14
第1930筆
　　　　履信池櫻桃島上醉後走筆送別舒員外兼寄宗正李卿考功崔郎中　白居易
櫻桃島前春，去春花萬枝。忽憶與宗卿閒飲日，又憶與考功狂醉時。
歲晚無花空有葉，風吹滿地乾重疊。蹋葉悲秋復憶春，池邊樹下重殷勤。
今朝一酌臨寒水，此地三迴別故人。櫻桃花，來春千萬朵。
來春共誰花下坐，不論崔李上青雲。明日舒三亦拋我。
[頁]卷,冊....[5111]452,14
第1931筆
　　　　秋池獨汎　白居易
蕭疏秋竹籬，清淺秋風池。一雙短舫艇，一張斑鹿皮。
皮上有野叟，手中持酒卮。半酣箕踞坐，自問身為誰。
嚴子垂釣日，蘇門長嘯時。悠然意自得，意外何人知。
[頁]卷,冊....[5111]452,14
第1932筆
　　　　冬日早起閒詠　白居易
水（一作冰）塘耀初旭，風竹飄餘霰。幽境雖目前，不因閒不見。
晨起對爐香，道經尋兩卷。晚坐拂琴塵，秋思彈一遍。
此外更無事，開尊時自勸。何必東風來，一杯春上面。
[頁]卷,冊....[5112]452,14
第1933筆
　　　　歲暮　白居易
慘澹歲云暮，窮陰動經旬。霜風裂人面，冰雪摧車輪。
而我當是時，獨不知苦辛。晨炊廩有米，夕爨廚有薪。
夾帽長覆耳，重裘寬裹身。加之一杯酒，煦嫗如陽春。
洛城士與庶，比屋多飢貧。何處爐有火，誰家甑無塵。
如我飽煖者，百人無一人。安得不慚愧，放歌聊自陳。
[頁]卷,冊....[5112]452,14
第1934筆
　　　　南池早春有懷　白居易
朝遊北橋上，晚憩南塘畔。西日雪全銷，東風冰盡泮。
簁簁魚尾掉，瞥瞥鵝毛換。泥煖草芽生，沙虛泉脈散。
晴芳冒苔島，宿潤侵蒲岸。洛下日初長，江南春欲半。
時光共拋擲，人事堪嗟歎。倚櫂忽尋思，去年池上伴。
[頁]卷,冊....[5112]452,14
第1935筆
　　　　古意　白居易
脈脈復脈脈，美人千里隔。不見來幾時，瑤草三四碧。
玉琴聲悄悄，鸞鏡塵冪冪。昔為連理枝，今作分飛翮。
寄書多不達，加飯終無益。心腸不自寬，衣帶何由窄。
[頁]卷,冊....[5112]452,14
第1936筆
　　　　山遊示小妓　白居易
雙鬟垂未合，三十纔過半。本是綺羅人，今為山水伴。
春泉共揮弄，好樹同攀玩。笑容花底迷，酒思風前[5112]亂。
紅凝舞袖急，黛慘歌聲緩。莫唱楊柳枝，無腸與君斷。
[頁]卷,冊....[5113]452,14
第1937筆
　　　　神照禪師同宿　白居易
八年三（一作二）月晦，山梨花滿枝。龍門水西寺，夜與遠公期。
晏坐自相對，密語誰得（一作能）知。前後際斷處，一念不生時。
[頁]卷,冊....[5113]452,14
第1938筆
　　　　張常侍相訪　白居易
西亭晚寂寞，鶯散柳陰繁。水戶簾不卷，風床席自翻。
忽聞車馬客，來訪蓬蒿門。況是張常侍，安得不開尊。
[頁]卷,冊....[5113]452,14
第1939筆
　　　　早夏遊宴　白居易
雖慵興猶在，雖老心猶健。昨日山水遊，今朝花酒宴。
山榴豔似火，玉蕊飄如霰。榮落逐瞬遷，炎涼隨刻變。
未收木綿褥，已動蒲葵扇。且喜物與人，年年得相見。
[頁]卷,冊....[5113]452,14
第1940筆
　　　　感白蓮花　白居易
白白芙蓉花，本生吳江濆。不與紅者雜，色類自區分。
誰移爾至此，姑蘇白使君。初來苦憔悴，久乃芳氛氳。
月月葉換葉，年年根生根。陳根與故葉，銷化成泥塵。
化者日已遠，來者日復新。一為池中物，永別江南春。
忽想西涼州，中有天寶民。埋歿漢父祖，孳生胡子孫。
已忘鄉土戀，豈念君親恩。生人尚復爾，草木何足云。
[頁]卷,冊....[5113]452,14
第1941筆
　　　　詠所樂[5113]　白居易
獸樂在山谷，魚樂在陂池。蟲樂在深草，鳥樂在高枝。
所樂雖不同，同歸適其宜。不以彼易此，況論是與非。
而我何所樂，所樂在分司。分司有何樂，樂哉人不知。
官優有祿料，職散無羈縻。懶與道相近，鈍將閒自隨。
昨朝拜表迴，今晚行香歸。歸來北窗下，解巾脫塵衣。
冷泉灌我頂，暖水濯四肢。體中幸無疾，臥任清風吹。
心中又無事，坐任白日移。或開書一篇，或引酒一卮。
但得如今日，終身無厭時。
[頁]卷,冊....[5114]452,14
第1942筆
　　　　思舊　白居易
閒日一思舊，舊遊如目前。再思今何在，零落歸下泉。
退之服硫黃，一病訖不痊。微之鍊秋石，未老身溘然。
杜子得丹訣，終日斷腥羶。崔君誇藥力，經冬不衣綿。
或疾或暴夭，悉不過中年。唯予不服食，老命反遲延。
況在少壯時，亦為嗜慾牽。但葷與血，不識汞與鉛。
飢來吞熱物，渴來飲寒泉。詩役五藏神，酒汨三丹田。
隨日合破壞，至今粗完全。齒牙未缺落，肢體尚輕便。
已開第七秩，飽食仍安眠。且進（一作盡）杯中物，其餘皆付天。
[頁]卷,冊....[5114]452,14
第1943筆
　　　　寄盧少尹（一作卿）　白居易
老誨心不亂，莊戒形太勞。生命既能保，死籍亦可逃。
嘉肴與旨酒，信是腐腸膏。豔聲與麗色，真為伐性刀。
補養在積功，如裘集眾毛。將欲致千里，可得差一毫。（心不亂，形太勞。至差一毫，皆出老莊及諸道書、仙方、禁誡。）
顏回何為者，簟瓢纔自給。肥醲不到口，年不登三十。
張蒼何為者，染愛浩無際。妾媵填後房，竟壽百餘歲。
蒼壽有何德，回夭有何辜。誰謂具聖體，不如肥瓠軀。
遂使世俗心，多疑仙道書。寄問盧先生，此理當何如。
[頁]卷,冊....[5114]452,14
第1944筆
　　　　池上清晨候皇甫郎中　白居易
晚景麗未熱，晨飆鮮且涼。池幽綠蘋合，霜潔白蓮香。
深掃竹間逕，靜拂松下床。玉柄鶴翎扇，銀甖雲母漿。
屏除無俗物，瞻望唯清光。何人擬相訪，嬴女從蕭郎。
[頁]卷,冊....[5115]452,14
第1945筆
　　　　詠懷　白居易
我知世無幻，了無干世意。世知我無堪，亦無責我事。
由茲兩相忘，因得長自遂。自遂意何如，閒官在閒地。
閒地唯東都，東都少名利。閒官是賓客，賓客無牽累。
嵇康日日懶，畢卓時時醉。酒肆夜深歸，僧房日高睡。
形安不勞苦，神泰無憂畏。從官三十年，無如今氣味。
鴻雖脫羅弋，鶴尚居祿位。唯此未忘懷，有時猶內愧。
[頁]卷,冊....[5115]452,14
第1946筆
　　　　北窗三友　白居易
今日北窗下，自問何所為。欣然得三友，三友者為誰。
琴罷輒舉酒，酒罷輒吟詩。三友遞相引，循環無已時。
一彈愜中心，一詠暢四肢。猶恐中有間，以酒彌縫之。
豈獨吾拙好，古人多若斯。嗜詩有淵明，嗜琴有啟期。
嗜酒有伯倫，三人皆吾師。或乏儋石儲，或穿帶索衣。
弦歌復觴詠，樂道知所歸。三師去已遠，高風不可追。
三友游甚熟，無日不相隨。左擲白玉卮，右拂黃金徽。
興酣不疊紙，走筆操狂詞。誰能持此詞，為我謝親知。
縱未以為是，豈以我為非。
[頁]卷,冊....[5115]452,14
第1947筆
　　　　吟四雖（雜言）　白居易
酒酣後，歌歇時。請君添一酌，聽我吟四雖。
年雖老，猶少於韋長史。命雖薄，猶勝於鄭長水。
眼雖病，猶[5115]明於徐郎中。家雖貧，猶富於郭庶子。
省躬審分何僥倖，值酒逢歌且歡喜。忘榮知足委天和，亦應得盡生生理。（分司同官中，韋長史績年七十餘。郭庶子求貧苦最甚，徐郎中晦因疾喪明。予為河南尹時，見同年鄭俞始受長水縣令。因歎四子而成此篇也。）
[頁]卷,冊....[5116]452,14
第1948筆
　　　　裴侍中晉公以集賢林亭即事詩三十六韻見贈猥蒙徵和才拙詞繁輒廣為五百言以伸酬獻　白居易
三江路千里，五湖天一涯。何如集賢第，中有平津池。
池勝主見覺，景新人未知。竹森翠琅玕，水深洞琉璃。
水竹以為質，質立而文隨。文之者何人，公來親指麾。
疏鑿出人意，結構得地宜。靈襟一搜索，勝概無遁遺。
因下張沼沚，依高築階基。嵩峰見數片，伊水分一支。
南溪修且直，長波碧逶迤。北館壯復麗，倒影紅參差。
東島號晨光，杲（一作泉）曜迎朝曦。西嶺名夕陽，杳曖留落暉。
前有水心亭，動蕩架漣漪。後有開闔堂，寒溫變天時。
幽泉鏡泓澄，怪石山敧危。（以上八所，各具本名。）春葩雪漠漠，（謂杏花島。）夏果珠離離。（謂櫻桃島。）
主人命方舟，宛在水中坻。親賓次第至，酒樂前後施。
解纜始登汎，山遊仍水嬉。沿洄無滯礙，向背窮幽奇。
瞥過遠橋下，飄旋深澗陲。管弦去縹緲，羅綺來霏微。
櫂風逐舞迴，梁塵隨歌飛。宴餘日云暮，醉客未放歸。
高聲索彩牋，大笑摧金卮。唱和筆走疾，問答杯行遲。
一詠清兩耳，一酣暢四肢。主客忘貴賤，不知俱是誰。
客有詩魔者，吟哦不知疲。乞公殘紙墨，一掃狂歌詞。
維云社稷臣，赫赫文武姿。十授丞相印，五建大將旗。
四朝致勛華，一身冠皋夔。去年才七十，決赴懸車期。
公志不可奪，君恩亦難希（一作違）。從容就中道，俛僶來保釐。
貂蟬雖未脫，鸞皇已不羈。歷徵今與古，獨步無等夷。
陸賈功業少，二疏官秩卑。乘舟范[5116]蠡懼，辟穀留侯飢。
豈若公今日，身安家國肥。羊祜在漢南，空留峴首碑。
柳惲在江南，祗賦汀洲詩。謝安入東山，但說攜蛾眉。
山簡醉高陽，唯聞倒接。豈如公今日，餘力兼有之。
山簡醉高陽，唯聞倒接。豈如公今日，餘力兼有之。
願公壽如山，安樂長在茲。願我比蒲稗，永得相因依。（謝靈運詩云：蒲稗相因依。）
[頁]卷,冊....[5117]452,14
第1949筆
　　　　　晚歸香山寺因詠所懷　白居易
我年日已老，我身日已閒。閒出都門望，但見水與山。
關塞碧巖巖，伊流清潺潺。中有古精舍，軒戶無扃關。
岸草歇可藉，逕蘿行可攀。朝隨浮雲出，夕與飛鳥還。
吾道本迂拙，世途多險艱。嘗聞嵇呂輩，尤悔生疏頑。
巢悟入箕潁，皓知返商巔（一作顏）。豈唯樂肥遁，聊復祛憂患。
吾亦從此去，終老伊嵩間。
[頁]卷,冊....[5117]452,14
第1950筆
　　　　張常侍池涼夜閒讌贈諸公　白居易
竹橋新月上，水岸涼風至。對月五六人，管弦三兩事。
留連池上酌，款曲城外意。或嘯或謳吟，誰知此閒味。
迴看市朝客，矻矻趨名利。朝忙少遊宴，夕困多眠睡。
清涼屬吾徒，相逢勿辭醉。
[頁]卷,冊....[5117]452,14
第1951筆
　　　　和皇甫郎中秋曉同登天宮閣言懷六韻　白居易
碧天忽已高，白日猶未短。玲瓏曉樓閣，清脆秋絲管。
張翰一杯酣，嵇康終日懶。塵中足憂累，雲外多疏散。
病木斧斤遺，冥鴻羈斷。逍遙二三子，永願為閒伴。
[頁]卷,冊....[5117]452,14
第1952筆
　　　　送呂漳州　白居易
今朝一壺酒，言送漳州牧。半自要閒遊，愛花憐草綠。
花前下鞍馬，草上攜絲竹。行客飲數杯，主人歌一曲。
端居惜風景，屢出勞僮僕。獨醉似無名，借君作題目。
[頁]卷,冊....[5117]452,14
第1953筆
　　　　短歌曲（一作行）　白居易
世人求富貴，多為奉嗜欲。盛衰不自由，得失常相逐。
問君少年日，苦學將干祿。負笈塵中遊，抱書雪前讀。
布衾不周體，藜茹（一作茄）纔充腹。三（一作四）十登宦途，五十被朝服。
奴溫新（一作己）挾纊，馬肥初食粟。未敢議歡遊，尚為名檢束。
耳目聾闇後，堂上調絲竹。牙齒缺落時，盤中堆酒肉。
彼來此已去，外餘中不足。少壯與榮華，相避如寒燠。
青雲去地遠，白日經天速。從古無奈何，短歌聽（一作空）一曲。
[頁]卷,冊....[5118]452,14
第1954筆
　　　　詠懷　白居易
高人樂丘園，中人慕官職。一事尚難成，兩途安可得。
遑遑干世者，多苦時命塞。亦有愛閒人，又為窮餓逼。
我今幸雙逐，祿仕兼游息。未嘗羨榮華，不省勞心力。
妻孥與婢僕，亦免愁衣食。所以吾一家，面無憂喜色。
[頁]卷,冊....[5118]452,14
第1955筆
　　　　府西亭納涼歸　白居易
避暑府西亭，晚歸有閒思。夏淺蟬未多，綠槐陰滿地。
帶寬衫解領，馬穩人攏轡。面上有涼風，眼前無俗事。
路經府門過，落日照官次。牽聯縲紲囚，奔走塵埃吏。
低眉悄不語，誰復知茲意。憶得五年前，晚衙時氣味。
[頁]卷,冊....[5118]452,14
第1956筆
　　　　老熱　白居易
一飽百情足，一酣萬事休。何人不衰老，我老心無憂。
仕者拘職役，農者老田疇。何人不苦熱，我熱身自由。
臥風北窗下，坐月南池頭。腦涼脫烏帽，足熱濯清流。
慵發晝高枕，興來夜汎舟。何乃有餘適，祗緣無[5118]過求。
或問諸親友，樂天是與不。亦無別言語，多道天（一作大）悠悠。
悠悠君不知，此味深且幽。但恐君知後，亦來從我遊。
[頁]卷,冊....[5119]452,14
第1957筆
　　　　新秋喜涼因寄兵部楊侍郎　白居易
外強火未退，中銳金方戰。一夕風雨來，炎涼隨數變。
徐徐炎景度，稍稍涼飆扇。枕簟忽淒清，巾裳亦輕健。
老夫納秋候，心體殊安便。睡足一屈伸，搔首摩挲面。
褰簾對池竹，幽寂如僧院。俯觀游魚群，仰數浮雲片。
閒忙各有趣，彼此寧相見。昨日聞慕巢，召對延英殿。
[頁]卷,冊....[5119]452,14
第1958筆
　　　　懶放二首呈劉夢得吳方之　白居易
青衣報平旦，呼我起盥櫛。今早天氣寒，郎君應不出。
又無賓客至，何以銷閒日。已向微陽前，煖酒開詩帙。

朝憐一床日，暮愛一爐火。床暖日高眠，爐溫夜深坐。
雀羅門懶出，鶴髮頭慵裹。除卻劉與吳，何人來問我。

[頁]卷,冊....[5119]452,14
第1959筆
　　　　六十六　白居易
病知心力減，老覺光陰速。五十八歸來，今年六十六。
鬢絲千萬白，池草八九綠。童稚盡成人，園林半喬木。
看山倚高石，引水穿深竹。雖有潺湲聲，至今聽未足。
[頁]卷,冊....[5119]452,14
第1960筆
　　　　三適贈道友　白居易
褐綾袍厚暖，臥蓋行坐披。紫氈履寬穩，蹇步頗相宜。
足適已忘履，身適已忘衣。況我心又適，兼忘是與[5119]非。
三適今（一作合）為一，怡怡復熙熙。禪那不動處，混沌未鑿時。
此固不可說，為君強言之。
[頁]卷,冊....[5120]452,14
第1961筆
　　　　洛陽春贈劉李二賓客（齊梁格）　白居易
水南冠蓋地，城東桃李園。雪消洛陽堰，春入永通門。
淑景方靄靄，遊人稍喧喧。年豐酒漿賤，日晏歌吹繁。
中有老朝客，華髮映朱軒。從容三兩人，藉草開一尊。
尊前春可惜，身外事勿論。明日期何處，杏花遊趙村。（洛城東有趙村，杏花千餘樹。）
[頁]卷,冊....[5120]452,14
第1962筆
　　　　寒食　白居易
人老何所樂，樂在歸鄉國。我歸故園來，九度逢寒食。
故園在何處，池館東城側。四鄰梨花時，二月伊水色。
豈獨好風土，仍多舊親戚。出去恣歡遊，歸來聊燕息。
有官供祿俸，無事勞心力。但恐優穩多，微躬銷不得。
[頁]卷,冊....[5120]452,14
第1963筆
　　　　和裴令公一日日一年年雜言見贈　白居易
一日日，作老翁。一年年，過春風。
公心不以貴隔我，我散唯將閒伴公。我無才能忝高秩，合是人間閒散物。
公有功德在生民，何因得作自由身。前日魏王潭上宴連夜，今日午橋池頭遊拂晨。
山客硯前吟待月，野人尊前醉送春。不敢與公閒中爭第一，亦應占得第二第三人。
[頁]卷,冊....[5120]452,14
第1964筆
　　　　題裴晉公女几山刻石詩後（并序。一本此篇無此題，序即題也。）　白居易
　　裴侍中晉公出討淮西時，過女几山下，刻石題詩。末句云：待平賊壘
　　報天子，莫指仙山示武夫。果如所言，剋期平賊，由是淮蔡迄今底寧
　　，殆二十年，人安生業，夫嗟歎不足則詠歌之，故居易作詩二百言，
　　繼題公之篇末，欲使採詩者、修史者、後之往來觀者，知公之功德本
　　末前後也。
何處畫功業，何處題詩篇。麒麟高閣上，女几小山前。
爾後多少時，四朝二十年。賊骨化為土，賊壘犁為田。
一從賊壘平，陳蔡民晏然。騾軍成牛戶，（蔡寇號騾子軍。陳蔡間農驍銳者、人畜牛者，呼為牛戶。）鬼火變人煙。
生子已嫁娶，種桑亦絲綿。皆云公之德，欲報無由緣。
公今在何處，守都鎮三川。舊宅留永樂，新居開集賢。
公今在（一作作）何官，被袞珥貂蟬。戰袍破猶在，髀肉生欲圓。
襟懷轉蕭灑，氣力彌精堅。登山不拄杖，上馬能掉鞭。
利澤浸入池，福降昇自（一作自昇）天。昔號天下將，今稱地上仙。
勿追赤松遊，勿拍洪崖肩。商山有遺老，可以奉周旋。
[頁]卷,冊....[5121]453,14
第1965筆
　　　　洛陽有愚叟　白居易
洛陽有愚叟，白黑無分別。浪跡雖似狂，謀身亦不拙。
點檢盤中飯，非精亦非糲。點檢身上衣，無餘亦無[5121]闕。
天時方得所，不寒復不熱。體氣正調和，不飢仍不渴。
閒將酒壺出，醉向人家歇。野食或烹鮮，寓眠多擁褐。
抱琴榮啟樂，荷鍤劉伶達。放眼看青山，任頭生白髮。
不知天地內，更得幾年活。從此到終身，盡為閒日月。
第1966筆
　　　　飽食閒坐　白居易
紅粒陸渾稻，白鱗伊水魴。庖童呼我食，飯熱魚鮮香。
箸箸適我口，匙匙充我腸。八珍與五鼎，無復心思量。
捫腹起盥漱，下階振衣裳。繞庭（一作亭）行數匝，卻上簷下床。
箕踞擁裘坐，半身在日暘。可憐飽暖味，誰肯來同嘗。
是歲太和八，兵銷時漸康。朝庭重經術，草澤搜賢良。
堯舜求理切，夔龍啟沃忙。懷才抱智者，無不走遑遑。
唯此不才叟，頑慵戀洛陽。飽食不出門，閒坐不下堂。
子弟多寂寞，僮僕少精光。衣食雖充給，神意不揚揚。
為爾謀則短，為吾謀甚長。
[頁]卷,冊....[5122]453,14
第1967筆
　　　　閒居自題　白居易
門前有流水，牆上多高樹。竹逕繞荷池，縈迴百餘步。
波閒戲魚鱉，風靜下鷗鷺。寂無城市喧，渺有江湖趣。
吾廬在其上，偃臥朝復暮。洛下安一居，山中亦慵去。
時逢過客愛，問是誰家住。此是白家翁，閉門終老處。
[頁]卷,冊....[5122]453,14
第1968筆
　　　　覽鏡喜老　白居易
今朝覽明鏡，鬚鬢盡成絲。行年六十四，安得不衰羸。
親屬惜我老，相顧興歎咨。而我獨微笑，此意何人知。
笑罷仍命酒，掩鏡捋白髭。爾輩且安坐，從容聽我詞。
生若不足戀，老亦何足悲。生若苟可戀，老即生[5122]多時。
不老即須夭，不夭即須衰。晚衰勝早夭，此理決不疑。
古人亦有言，浮生七十稀。我今欠六歲，多幸或庶幾。
儻得及此限，何羨榮啟期。當喜不當歎，更傾酒一卮。
[頁]卷,冊....[5123]453,14
第1969筆
　　　　風雪中作　白居易
歲暮風動地，夜寒雪連天。老夫何處宿，暖帳溫爐前。
兩重褐綺衾，一領花葺（一作叢）氈。粥熟呼不起，日高安穩眠。
是時心與身，了無閒事牽。以此度風雪，閒居來六年。
忽思遠遊客，復想早朝士。蹋凍侵夜行，凌寒未明起。
心為身君父，身為心臣子。不得身自由，皆為心所使。
我心既知足，我身自安止。方寸語形骸，吾應不負爾。
[頁]卷,冊....[5123]453,14
第1970筆
　　　　對琴酒　白居易
西窗明且暖，晚坐卷書帷。琴匣拂開後，酒瓶添滿時。
角尊白螺醆，玉軫黃金徽。未及彈與酌，相對已依依。
泠泠秋泉韻，貯在龍鳳池。油油春雲心，一杯可致之。
自古有琴酒，得此味者稀。祗因康與籍，及我三心知。
[頁]卷,冊....[5123]453,14
第1971筆
　　　　雪中晏起偶詠所懷兼呈張常侍韋庶子皇甫郎中（雜言）　白居易
窮陰蒼蒼雪雰雰，雪深沒脛泥埋輪。東家典錢歸礙夜，南家貰米出凌晨。
我獨何者無此弊，複帳重衾暖若春。怕寒放懶不肯動，日高眠足方頻伸。
瓶中有酒爐有炭，甕中有飯庖有薪。奴溫婢飽身晏起，致茲快活良有因。
上無皋陶伯益廊廟材，的不能匡君輔國活生民。下無巢父許由箕潁操，又不能食薇飲水自苦辛。
君不見南山悠悠多白雲，又不見西京（一作北闕）浩浩唯紅塵。紅塵鬧熱白雲冷，好於冷熱中間安置身。[5123]
三年徼倖忝洛尹，兩任優穩為商賓。非賢非愚非智慧，不貴不富不賤貧。
冉冉老去過六十，騰騰閒來經七春。不知張韋與皇甫，私喚我作何如人。
[頁]卷,冊....[5124]453,14
第1972筆
　　　　和裴侍中南園靜興見示　白居易
池館清且幽，高懷亦如此。有時簾動風，盡日橋照水。
靜將鶴為伴，閒與雲相似。何必學留侯，崎嶇覓松子。
[頁]卷,冊....[5124]453,14
第1973筆
　　　　春寒　白居易
今朝春氣寒，自問何所欲。酥煖薤白酒，乳和地黃粥。
豈惟厭饞口，亦可調病腹。助酌有枯魚，佐餐兼旨蓄。
省躬念前哲，醉飽多慚忸。君不聞靖節先生尊長空，廣文先生飯不足。
[頁]卷,冊....[5124]453,14
第1974筆
　　　　菩提寺上方晚望香山寺寄舒員外　白居易
晚登西寶剎，晴望東精舍。反照轉樓臺，輝輝似圖畫。
冰浮水明滅，雪壓松偃亞。石閣僧上來，雲汀雁飛下。
西京鬧於市，東洛閒如社。曾憶舊遊無，香山明月夜。
[頁]卷,冊....[5124]453,14
第1975筆
　　　　二月一日作贈韋七庶子　白居易
園杏紅萼坼，庭蘭紫芽出。不覺春已深，今朝二月一。
去冬病瘡痏，將養遵醫術。今春入道場，清淨依僧律。
嘗聞聖賢語，所慎齋與疾。遂使愛酒人，停杯一百日。
明朝二月二，疾平齋復畢。應須挈一壺，尋花覓韋七。
[頁]卷,冊....[5124]453,14
第1976筆
　　　　犬鳶[5124]　白居易
晚來天氣好，散步中門前。門前何所有，偶睹犬與鳶。
鳶飽凌風飛，犬暖向日眠。腹舒穩貼地，翅凝（去聲）高摩天。
上無羅弋憂，下無羈鎖牽。見彼物遂性，我亦心適然。
心適復何為，一詠逍遙篇。此仍著於適（一作跡），尚未能忘言。
[頁]卷,冊....[5125]453,14
第1977筆
　　　　夢劉二十八因詩問之　白居易
昨夜夢夢得，初覺思踟躕。忽忘來汝郡，猶疑在吳都。
吳都三千里，汝郡二百餘。非夢亦不見，近與遠何殊。
尚能齊近遠，焉用論榮枯。但問寢與食，近日兩何如。
病後能吟否，春來曾醉無。樓臺與風景，汝又何如蘇。
相思一相報，勿復慵為書。
[頁]卷,冊....[5125]453,14
第1978筆
　　　　閒吟　白居易
貧窮汲汲求衣食，富貴營營役心力。人生不富即貧窮，光陰易過閒難得。
我今幸在窮富間，雖在朝廷不入山。看雪尋花玩風月，洛陽城裏七年閒。
[頁]卷,冊....[5125]453,14
第1979筆
　　　　西行　白居易
衣裘不單薄，車馬不羸弱。藹藹三月天，閒行亦不惡。
壽安流水館，硤石青山郭。官道柳陰陰，行宮花漠漠。
常聞俗間語，有錢在處樂。我雖非富人，亦不苦寂寞。
家僮解弦管，騎從攜杯杓。時向春風前，歇鞍開一酌。
[頁]卷,冊....[5125]453,14
第1980筆
　　　　東歸　白居易
翩翩平肩輿（一作舁），中有醉老夫。膝上展詩卷，竿頭懸酒壺。
食宿無定程，僕馬多緩驅。臨水歇半日，望山[5125]傾一盂。
藉草坐嵬峨（並上聲），攀花行踟躕。風將景共暖，體與心同舒。
始悟有營者，居家如在途。方知無繫者，在道如安居。
前夕宿三堂，（三堂在陝。）今旦遊申湖。（申湖在陝。）殘春三百里，送我歸東都。
[頁]卷,冊....[5126]453,14
第1981筆
　　　　途中作　白居易
早起上肩舁（一作輿），一杯平旦醉。晚憩下肩舁，一覺殘春睡。
身不經營物，心不思量事。但恐綺與里，只如吾氣味。
[頁]卷,冊....[5126]453,14
第1982筆
　　　　小臺　白居易
新樹低如帳，小臺平似掌。六尺白藤床，一莖青竹杖。
風飄竹皮落，苔印鶴跡上。幽境與誰同，閒人自來往。
[頁]卷,冊....[5126]453,14
第1983筆
　　　　睡後茶興憶楊同州　白居易
昨晚飲太多，嵬峨（並上聲）連宵醉。今朝餐又飽，爛熳移時睡。
睡足摩挲眼，眼前無一事。信腳繞池行，偶然得幽致。
婆娑綠陰樹，斑駮青苔地。此處置繩床，傍邊洗茶器。
白瓷甌甚潔，紅爐炭方熾。沫下麴塵香，花浮魚眼沸。
盛來有佳色，嚥罷餘芳氣。不見楊慕巢，誰人知此味。
[頁]卷,冊....[5126]453,14
第1984筆
　　　　題文集櫃　白居易
破柏作書櫃，櫃牢柏復堅。收貯誰家集，題云白樂天。
我生業文字，自幼及老年。前後七十卷，小大三千篇。
誠知終散失，未忍遽棄捐。自開自鎖閉，置在書帷前。
身是鄧伯道，世無王仲宣。只應分付女，留與外孫傳。
[頁]卷,冊....[5126]453,14
第1985筆
　　　　旱熱二首　白居易
彤雲散不雨，赫日吁可畏。端坐猶揮汗，出門豈容易。
忽思公府內，青衫折腰吏。復想驛路中，紅塵走馬使。
征夫更辛苦，逐客彌憔悴。日入尚趨程，宵分不遑寐。
安知北窗叟，偃臥風颯至。簟拂碧龍鱗，扇搖白鶴翅。
豈唯身所得，兼示心無事。誰言苦熱天，元有清涼地。

勃勃旱塵氣，炎炎赤日光。飛禽颭將墜，行人渴欲狂。
壯者不耐飢，飢火燒其腸。肥者不禁熱，喘急汗如漿。
此時方自悟，老瘦亦何妨。肉輕足健逸，髮少頭清涼。
薄食不飢渴，端居省衣裳。數匙粱飯冷，一領綃衫香。
持此聊過日，焉知畏景長。

[頁]卷,冊....[5127]453,14
第1986筆
　　　　偶作二首　白居易
戰馬春放歸，農牛冬歇息。何獨徇名人，終身役心力。
來者殊未已，去者不知還。我今悟已晚，六十方退閒。
猶勝不悟者，老死紅塵間。

名無高與卑，未得多健羨。事無小與大，已得多厭賤。
如此常自苦，反此或自安。此理知甚易，此道行甚難。
勿信人虛語，君當事上看。

[頁]卷,冊....[5127]453,14
第1987筆
　　　　池上作（西溪、南潭，皆池中勝地也。）　白居易
西溪風生竹森森，南潭萍開水沈沈。叢翠萬竿湘岸色，空碧一泊松江心。
浦派縈迴誤遠近，橋島向背迷窺臨。澄瀾方丈若萬頃，倒影咫尺如千尋。
泛然獨遊邈然坐，坐念行心思古今。菟裘不聞有泉沼，西河亦恐無雲林。
豈如白翁退老地，樹高竹密池塘深。華亭雙鶴白矯矯，太湖四石青岑岑。
眼前盡日更無客，膝[5127]上此時唯有琴。洛陽冠蓋自相索，誰肯來此同抽簪。
[頁]卷,冊....[5128]453,14
第1988筆
　　　　何處堪避暑　白居易
何處堪避暑，林間背日樓。何處好追涼，池上隨風舟。
日高飢始食，食竟飽還遊。遊罷睡一覺，覺來茶一甌。
眼明見青山，耳醒聞碧流。脫襪閒濯足，解巾快搔頭。
如此來幾時，已過六七秋。從心至百骸，無一不自由。
拙退是其分，榮耀非所求。雖被世間笑，終無身外憂。
此語君莫怪，靜思吾亦愁。如何三伏月，楊尹謫虔州。
[頁]卷,冊....[5128]453,14
第1989筆
　　　　詔下　白居易
昨日詔下去罪人，今日詔下得賢臣。進退者誰非我事，世間寵辱常紛紛。
我心與世兩相忘，時事雖聞如不聞。但喜今年飽飯吃，洛陽禾稼如秋雲。
更傾一尊歌一曲，不獨忘世兼忘身。
[頁]卷,冊....[5128]453,14
第1990筆
　　　　七月一日作　白居易
七月一日天，秋生履道里。閒居見清景，高興從此始。
林間暑雨歇，池上涼風起。橋竹碧鮮鮮，岸莎青靡靡。
蒼然古磐石，清淺平流水。何言中門前，便是深山裏。
雙僮侍坐臥，一杖扶行止。飢聞麻粥香，渴覺雲湯美。（胡麻粥，雲母湯。）
平生所好物，今日多在此。此外更何思，市朝心已矣。
[頁]卷,冊....[5128]453,14
第1991筆
　　　　開襟　白居易
開襟何處好，竹下池邊地。餘熱體猶煩，早涼風有味。
黃萎槐蕊結，紅破蓮芳（一作房）墜。無奈每年秋，先來入衰思。
[頁]卷,冊....[5128]453,14
第1992筆
　　　　自賓客遷太子少傅分司　白居易
頭上漸無髮，耳間新有毫。形容逐日老，官秩隨年高。
優饒又加俸，閒穩仍分曹。飲食免藜藿，居處非蓬蒿。
何言家尚貧，銀榼提綠醪。勿謂身未貴，金章照紫袍。
誠合知止足，豈宜更貪饕。默默（一作然）心自問，於國有何勞。
[頁]卷,冊....[5129]453,14
第1993筆
　　　　自在　白居易
杲杲冬日光，明暖真可愛。移榻向陽坐，擁裘仍解帶。
小奴搥我足，小婢搔我背。自問我為誰，胡然獨安泰。
安泰良有以，與君論梗概。心了事未了，飢寒迫於外。
事了心未了，念慮煎于內。我今實多幸，事與心和會。
內外及中間，了然無一礙。所以日陽中，向君言自在。
[頁]卷,冊....[5129]453,14
第1994筆
　　　　詠史（九年十一月作）　白居易
秦磨利刀斬李斯，齊燒沸鼎烹酈其。可憐黃綺入商洛，閒臥白雲歌紫芝。
彼為葅醢机上盡，此為鸞皇天外飛。去者逍遙來者死，乃知禍福非天為。
[頁]卷,冊....[5129]453,14
第1995筆
　　　　因夢有悟（一作寤）　白居易
交友淪歿盡，悠悠勞夢思。平生所厚者，昨夜夢見之。
夢中幾許事，枕上無多時。款曲數杯酒，從容一局棋。（棋酒皆夢中所見事。）
初見（一作是）韋尚書（弘景），金紫何輝輝。中遇李侍郎（建），笑言甚怡怡。
終為崔常侍（玄亮），意色苦依依。一夕三改變，夢心不驚疑。
此事人盡怪，此理誰得知。我粗知此理，聞於竺乾師。
識行妄分別，智隱迷是非。若轉識為智，菩提其庶幾。
[頁]卷,冊....[5129]453,14
第1996筆
　　　　春遊　白居易
上馬臨出門，出門復逡巡。迴頭問妻子，應怪春遊頻。
誠知春遊頻，其奈老大身。朱顏去復去，白髮新更新。
請君屈十指，為我數交親。大限年（一作言）百歲，幾人及七旬。
我今六十五，走若下阪輪。假使得七十，祗有五度春。
逢春不遊樂，但恐是癡人。
[頁]卷,冊....[5130]453,14
第1997筆
　　　　題天竺南院贈閑元旻清四上人　白居易
雜芳澗草合，繁綠巖樹新。山深景候晚，四月有餘春。
竹寺過微雨，石逕無纖塵。白衣一居士，方袍四道人。
地是佛國土，人非俗交親。城中山下別，相送亦殷勤。
[頁]卷,冊....[5130]453,14
第1998筆
　　　　哭師皋　白居易
南康丹旐引魂迴，洛陽籃舁送葬來。北邙原邊尹村（一作草樹）畔，月苦煙愁夜過半。
妻孥兄弟號一聲，十二人腸一時斷。往者何人送者誰，樂天哭別師皋時。
平生分義向人盡，今日哀冤唯我知。我知何盆徒垂淚，籃輿迴竿馬迴轡。
何日重聞掃市歌，誰家收得琵琶伎。（師皋醉後善歌掃市詞，又有小妓工琵琶，不知今落何處。）蕭蕭風樹白楊影，蒼蒼露草青蒿氣。
更就墳前哭一聲，與君此別終天地。
[頁]卷,冊....[5130]453,14
第1999筆
　　　　隱几贈客　白居易
宦情本淡薄，年貌又老醜。紫綬與金章，於予亦何有。
有時獨（一作猶）隱几，答（音塔）然無所偶。臥枕一卷書，起嘗一杯酒。
書將引昏睡，酒用扶衰朽。客到忽已酣，脫巾坐搔首。
疏頑倚老病，容恕慚交友。忽思莊生言，亦擬鞭其後。
[頁]卷,冊....[5130]453,14
第2000筆
　　　　夏日作　白居易
葛衣疏且單，紗帽輕復寬。一衣與一帽，可以過炎天。
止於便吾體，何必被羅紈。宿雨林筍嫩，晨露園葵鮮。
烹葵炮嫩筍，可以備朝餐。止於適吾口，何必飫腥羶。
飯訖盥漱已，捫腹方果然。婆娑庭前步，安穩窗下眠。
外養物不費，內歸心不煩。不費用難盡，不煩神易安。
庶幾無夭閼，得以終天年。
[頁]卷,冊....[5131]453,14
第2001筆
　　　　晚涼偶詠　白居易
日下西牆西，風來北窗北。中有逐涼人，單床獨棲息。
飄蕭過雲雨，搖曳歸飛翼。新葉多好陰，初筠有佳色。
幽深小池館，優穩閒官職。不愛勿復論，愛亦不易得。
[頁]卷,冊....[5131]453,14
第2002筆
　　　　酬牛相公宮城早秋寓言見示兼呈夢得（時夢得有疾）　白居易
七月中氣後，金與火交爭。一聞白雪唱，暑退清風生。
碧樹未搖落，寒蟬始悲鳴。夜涼枕簟滑，秋燥衣巾輕。
疏受老慵出，劉楨疾未平。何人伴公醉，新月上宮城。
[頁]卷,冊....[5131]453,14
第2003筆
　　　　小臺晚坐憶夢得　白居易
汲泉灑小臺，臺上無纖埃。解帶面西坐，輕襟隨風開。
晚涼閒興動，憶同傾一杯。月明候柴戶，藜杖何時來。
[頁]卷,冊....[5131]453,14
第2004筆
　　　　種桃歌　白居易
食桃種其核，一年核生芽。二年長枝葉，三年桃有花。
憶昨五六歲，灼灼盛芬華。迨茲八九載，有減而無加。
去春已稀少，今春漸無多。明年後年後，芳意當如何。
命酒樹下飲，停杯拾餘葩。因桃忽自感，悲吒成[5131]狂歌。
[頁]卷,冊....[5132]453,14
第2005筆
　　　　狂言示諸姪　白居易
世欺不識字，我忝攻文筆。世欺不得官，我忝居班秩。
人老多病苦，我今幸無疾。人老多憂累，我今婚嫁畢。
心安不移轉，身泰無牽率。所以十年來，形神閒且逸。
況當垂老歲，所要無多物。一裘煖過冬，一飯飽終日。
勿言舍宅小，不過寢一室。何用鞍馬多，不能騎兩匹。
如我優幸身，人中十有七。如我知足心，人中百無一。
傍觀愚亦見，當己賢多失。不敢論他人，狂言示諸姪。
[頁]卷,冊....[5132]453,14
第2006筆
　　　　偶以拙詩數首寄呈裴少尹侍郎蒙以盛製四篇一時酬和重投長句美而謝之　白居易
投君之文甚荒蕪，數篇價直一束芻。報我之章何璀璨，纍纍四貫驪龍珠。
毛詩三百篇後得，文選六十卷中無。一麋麗龜絕報賽，五鹿連柱難支梧。
高興獨因秋日盡，清吟多與好風俱。銀鉤金錯兩殊重，宜上屏風張座隅。
[頁]卷,冊....[5132]453,14
第2007筆
　　　　六年冬暮贈崔常侍晦叔（時為河南尹）　白居易
鬢毛霜一色，光景水爭流。易過唯冬日，難銷是老愁。
香開綠蟻酒，煖擁褐綾裘。已共崔君約，尊前倒即休。
[頁]卷,冊....[5133]454,14
第2008筆
　　　　戲招諸客　白居易
黃醅綠醑迎冬熟，絳帳紅爐逐夜開。誰道洛中多逸客，不將書喚不曾來。
[頁]卷,冊....[5133]454,14
第2009筆
　　　　十二月二十三日作兼呈晦叔　白居易
案頭曆日雖未盡，向後唯殘六七行。床下酒瓶雖不滿，猶應醉得兩三場。
病身不許依年老，拙宦虛教逐日忙。聞健偷閒且勤（一作歡）飲，一杯之外莫思量。
[頁]卷,冊....[5133]454,14
第2010筆
　　　　七年元日對酒五首　白居易
慶弔經過懶，逢迎跪拜遲。不因時節日，豈覺此身羸（一作時衰）。

眾老憂添歲，余衰喜入春。年開第七秩，屈指幾多人。

三杯藍尾酒，一楪膠牙餳。除卻崔常侍，無人共我爭。[5133]

今朝吳與洛，相憶一欣然。夢得君知否，俱過本命年。（余與蘇州劉郎中同壬子歲，今年六十二。）

同歲崔何在，同年杜又無。（余與吏部崔相公甲子同歲，與循州杜相公及第同年。秋、冬，二人俱逝。）應無藏避處，只有且歡娛。

[頁]卷,冊....[5134]454,14
第2011筆
　　　　七年春題府廳　白居易
潦倒守三川，因循涉四年。推誠廢鉤距，示恥用蒲鞭。
以此稱公事，將何銷俸錢。雖非好官職，歲久亦妨賢。
[頁]卷,冊....[5134]454,14
第2012筆
　　　　早春醉吟寄太原令狐相公蘇州劉郎中　白居易
雪夜閒遊多秉燭，花時暫出亦提壺。別來少遇新詩敵，老去難逢舊飲徒。
大振威名降北虜，勤行惠化活東吳。不知歌酒騰騰興，得似河南醉尹無。
[頁]卷,冊....[5134]454,14
第2013筆
　　　　洛下送牛相公出鎮淮南　白居易
北闕至東京，風光十六程。坐移丞相閣，春入廣陵城。
紅旆擁雙節，白鬚無一莖。萬人開路看，百吏立班迎。
閫外君彌重，尊前我亦榮。何須身自得，將相是門生。（元和初，牛相公應制策登第三等。予為翰林考覈官。）
[頁]卷,冊....[5134]454,14
第2014筆
　　　　箏　白居易
雲髻飄蕭綠，花顏旖旎紅。雙眸剪秋水，十指剝春蔥。
楚豔為門閥，秦聲是女工。甲明銀玓瓅，柱觸玉玲瓏。
猿苦啼嫌月，鶯（一作鸞）嬌語屏（一作泥）風。移愁來手底，送恨入弦中。
趙瑟清（一作情）相似，胡琴鬧（一作調）不同。慢彈迴斷雁，急奏轉飛蓬。
霜珮鏘還委，冰泉咽復通。珠聯千拍碎，刀截一聲終。
倚麗精神定，矜能意[5134]態融。歇時情不斷，休去思無窮。
燈下青春夜（一作清歌夜），尊前白首翁。且聽應得在，老耳未多聾。
[頁]卷,冊....[5135]454,14
第2015筆
　　　　洛中春遊呈諸親友　白居易
莫歎年將暮，須憐歲又新。府中三遇臘，洛下五逢春。
春樹花珠顆，春塘水麴塵。春娃無氣力，春馬有精神。（詠春遊一時之態。）
並轡鞭徐動，連盤酒慢巡。經過舊鄰里，追逐好交親。
笑語銷閒日，酣歌送老身。一生歡樂事，亦不少於人。
[頁]卷,冊....[5135]454,14
第2016筆
　　　　酬舒三員外見贈長句　白居易
自請假來多少日，五旬光景似須臾。已判到老為狂客，不分當春作病夫。
楊柳花飄新白雪，櫻桃子綴小紅珠。頭風不敢多多飲，能酌三分相勸無。
[頁]卷,冊....[5135]454,14
第2017筆
　　　　將歸一絕　白居易
欲去公門返野扉，預思泉竹已依依。更憐家醞迎春熟，一甕醍醐待我歸。
[頁]卷,冊....[5135]454,14
第2018筆
　　　　罷府歸舊居（自此後重授賓客歸履道宅作）　白居易
陋巷乘籃入，朱門挂印迴。腰間拋組綬，纓上拂塵埃。
屈曲閒池沼，無非手自開。青蒼好竹樹，亦是眼看栽。
石片抬琴匣，松枝閣酒杯。此生終老處，昨日卻歸來。
[頁]卷,冊....[5135]454,14
第2019筆
　　　　睡覺偶吟　白居易
官初罷後歸來夜，天欲明前睡覺時。起坐思量更無事，身心安樂復誰知。
[頁]卷,冊....[5135]454,14
第2020筆
　　　　問支琴石[5135]　白居易
疑因星隕空中落，歎被泥埋澗底沈。天上定應勝地上，支機未必及支琴。
提攜拂拭知恩否，雖不能言合有心。
[頁]卷,冊....[5136]454,14
第2021筆
　　　　自喜　白居易
身慵難勉強，性拙易遲迴。布被辰時起，柴門午後開。
忙驅能者去，閒逐鈍人來。自喜誰能會，無才勝有才。
[頁]卷,冊....[5136]454,14
第2022筆
　　　　裴常侍以題薔薇架十八韻見示因廣為三十韻以和之　白居易
託質依高架，攢花對小堂。晚開春去後，獨秀院中央。
霽景朱明早，芳時白晝長。穠因天與色，麗共日爭光。
剪碧排千萼，研朱染萬房。煙條涂石綠，粉蕊撲雌（一作雄）黃。
根動彤雲涌，枝搖赤羽翔。九微燈炫轉，七寶帳熒煌。
淑氣熏行徑，清陰接步廊。照梁迷藻梲，耀壁變雕牆。
爛若叢然火，殷於葉得霜。臙脂含臉笑，蘇合裛衣香。
浹洽濡晨露，玲瓏漏夕陽。合羅排勘纈，醉暈淺深妝。
乍見疑迴面，遙看誤斷腸。風朝舞飛燕，雨夜泣蕭娘。
桃李慚無語，芝蘭讓不芳。山榴何細碎，石竹苦尋常。
蕙慘偎欄避，蓮羞映浦藏。怯教蕉葉戰，妒得柳花狂。
豈可輕嘲詠，應須痛比方。畫屏風自展，繡繖蓋誰張。
翠錦挑成字，丹砂印著行。猩猩凝血點，瑟瑟蹙金匡。
散亂萎紅片，尖纖嫩紫芒。觸僧飄毳褐，留妓冒羅裳。
寡和陽春曲，多情騎省郎。緣誇美顏色，引出好文章。
東顧辭仁里，（語曰：里仁為美，又裴君所居名仁和里。）西歸入帝鄉。假如君愛殺，留著莫移將。（裴君題詩之次。而常侍詔到，唱和未竟。而軒騎西歸，故云。）
[頁]卷,冊....[5136]454,14
第2023筆
　　　　感舊詩卷[5136]　白居易
夜深吟罷一長吁，老淚燈前溼白鬚。二十年前舊詩卷，十人酬和九人無。
[頁]卷,冊....[5137]454,14
第2024筆
　　　　酬李二十侍郎　白居易
筍老蘭長花漸稀，衰翁相對惜芳菲。殘鶯著雨慵休囀，落絮無風凝不飛。
行掇木芽供野食，坐牽蘿蔓挂朝衣。十年分手今同醉，醉未如泥莫道歸。
[頁]卷,冊....[5137]454,14
第2025筆
　　　　和夢得（夢得來詩云：謾讀圖書四十車，年年為郡老天涯。一生不得文章力，百口空為飽暖家。）　白居易
綸閣沈沈無寵命，蘇臺籍籍有能聲。豈唯不得清文力，但恐空傳冗吏名。
郎署迴翔何水部，江湖留滯謝宣城。所嗟非獨君如此，自古才難共命爭。
[頁]卷,冊....[5137]454,14
第2026筆
　　　　贈草堂宗密上人　白居易
吾師道與佛相應，念念無為法法能。口藏宣傳十二（一作五）部，心臺（一作傳）照耀百千燈。
盡離文字非中道，長住虛空是小乘。少有人知菩薩行，世間只是重高僧。
[頁]卷,冊....[5137]454,14
第2027筆
　　　　喜照密閑實四上人見過　白居易
紫袍（一作衫）朝士白髯翁，與俗乖疏與道通。官秩三迴分洛下，交遊一半在僧中。
臭〔帤〕（帑）世界終須出，香火因緣久願同。齋後將何充供養，西軒泉石北窗風。
[頁]卷,冊....[5137]454,14
第2028筆
　　　　贈皇甫六張十五李二十三賓客　白居易
昨日三川新罷守，今年四皓盡分司。幸陪散秩閒居日，好是登山臨水時。
家未苦貧常醞酒，身雖衰病尚吟詩。龍門泉石香山月，早晚同遊報一期。
[頁]卷,冊....[5137]454,14
第2029筆
　　　　微之敦詩晦叔相次長逝巋然自傷因成二絕　白居易
併失鵷鸞侶，空留麋鹿身。只應嵩洛下，長作獨遊人。

長夜君先去，殘年我幾何。秋風滿衫淚，泉下故人多。

[頁]卷,冊....[5138]454,14
第2030筆
　　　　池上閒詠　白居易
青莎臺上起書樓，綠藻潭中繫釣舟。日晚愛行深竹（一作徑）裏，月明多上（一作在）小橋頭。
暫嘗新酒還成醉，亦出中門便當遊。一部清商聊送老，白須蕭颯管弦秋。
[頁]卷,冊....[5138]454,14
第2031筆
　　　　涼風歎　白居易
昨夜涼風又颯然，螢飄葉墜臥床前。逢秋莫歎須知分，已過潘安三十年。
[頁]卷,冊....[5138]454,14
第2032筆
　　　　和高僕射罷節度讓尚書授少保分司喜遂遊山水之作　白居易
暫辭八座罷雙旌，便作登山臨水行。能以忠貞酬重任，不將富貴礙高情。
朱門出去簪纓從，絳帳歸來歌吹迎。鞍轡鬧裝光滿馬，何人信道是書生。
[頁]卷,冊....[5138]454,14
第2033筆
　　　　送考功崔郎中赴闕　白居易
稱意新官又少年，秋涼身健好朝天。青雲上了無多路，卻要徐驅穩著鞭。
[頁]卷,冊....[5138]454,14
第2034筆
　　　　重修香山寺畢題二十二韻以紀之　白居易
闕塞龍門口，祇園鷲嶺頭。曾隨減劫壞，今遇勝緣修。
再瑩新金剎，重裝舊石樓。病僧皆引起，忙客亦淹留。
四望窮沙界，孤標出贍州。地圖鋪洛邑，天柱倚崧（一作松）丘。
兩面蒼蒼岸，中心瑟瑟流。波翻八灘雪，[5138]堰護一潭油。
臺殿朝彌麗，房廊夜更幽。千花高下塔，一葉往來舟。
岫合雲初吐，林開霧半收。靜聞樵子語，遠聽棹郎謳。
官散殊無事，身閒甚自由。吟來攜筆硯，宿去抱衾裯。
霽月當窗（一作軒）白，涼風滿簟秋。煙香封藥灶，泉冷洗茶甌。
南祖心應學，西方社可投。先宜知止足，次要悟浮休。
覺路隨方樂，迷塗到老愁。須除愛名障，莫作戀家囚。
便合窮年住，何言竟日遊。可憐終老地，此是我菟裘。
[頁]卷,冊....[5139]454,14
第2035筆
　　　　送楊八給事赴常州　白居易
無嗟別青瑣，且喜擁朱輪。五十得三品，百千無一人。
須勤念黎庶，莫苦憶交親。此外無過醉，毗陵何限春。
[頁]卷,冊....[5139]454,14
第2036筆
　　　　聞歌者唱微之詩　白居易
新詩絕筆聲名歇，舊卷生塵篋笥深。時向歌中聞一句，未容傾耳已傷心。
[頁]卷,冊....[5139]454,14
第2037筆
　　　　醉送李二十常侍赴鎮浙東　白居易
靖安客舍花枝下，共脫青衫典濁醪。今日洛橋還醉別，金杯翻汙麒麟袍。
喧闐夙駕君脂轄，酩酊離筵我藉糟。好去商山紫芝伴，珊瑚鞭動馬頭高。
[頁]卷,冊....[5139]454,14
第2038筆
　　　　醉別程秀才　白居易
五度龍門點額迴，卻緣多藝復多才。貧泥客路黏難出，愁鎖鄉心掣不開。
何必更遊京國去，不如且入醉鄉來。吳弦楚調瀟湘弄，為我殷勤送一杯。（程生善琴，尤能沈湘曲。）
[頁]卷,冊....[5139]454,14
第2039筆
　　　　自詠[5139]　白居易
白衣居士紫芝仙，半醉行歌半坐禪。今日維摩兼飲酒，當時綺季不請（平聲）錢。
等閒池上留賓客，隨事燈前有管弦。但問此身銷得否，分司氣味不論年。
[頁]卷,冊....[5140]454,14
第2040筆
　　　　把酒思閒事二首　白居易
把酒思閒事，春愁誰最深。乞錢羈客面，落第舉人心。
月下低眉立，燈前抱膝吟。憑君勸一醉，勝與萬黃金。

把酒思閒事，春嬌何處多。試鞍新白馬，弄鏡小青娥。
掌上初教舞，花前欲按歌。憑君勸一醉，勸了問如何。

[頁]卷,冊....[5140]454,14
第2041筆
　　　　衰荷　白居易
白露凋花花不殘，涼風吹葉葉初乾。無人解愛蕭條境，更繞衰叢一匝看。
[頁]卷,冊....[5140]454,14
第2042筆
　　　　池上送考功崔郎中兼別房竇二妓　白居易
文昌列宿徵還日，洛浦行雲放散時。鵷鷺上天花逐水，無因（一作由）再會白家池。
[頁]卷,冊....[5140]454,14
第2043筆
　　　　自問　白居易
依仁臺廢悲風晚，履信池荒宿草春。（晦叔亭臺在依仁，微之池館在履信。）自問老身騎馬出，洛陽城裏覓何人。
[頁]卷,冊....[5140]454,14
第2044筆
　　　　送陳許高僕射赴鎮　白居易
敦詩說禮中軍師，重士輕財大丈夫。常與師徒同苦樂，不教親故隔榮枯。
花鈿坐繞黃金印，絲管（一作竹）行隨白玉壺。商皓老狂唯愛醉，時時能寄酒錢無。
[頁]卷,冊....[5140]454,14
第2045筆
　　　　青氈帳二十韻　白居易
合聚千羊（一作年）毳，施張百子弮。（司馬遷書云張空弮。）骨盤邊柳健，色染塞藍鮮。
北製因戎刱，南移逐虜遷。汰（音闥）風吹不動，禦雨溼彌堅。
有頂中央聳，無隅四嚮圓。傍通門豁爾，內密氣溫然。
遠別關山外，初安庭戶前。影孤明月夜，價重苦寒年。
軟煖圍氈毯，鎗摐束管弦。最宜霜後地，偏稱雪中天。
側置低歌座，平鋪小舞筵。閒多揭簾入，醉便擁袍眠。
鐵檠（去聲）移燈背，銀囊帶火懸。深藏曉蘭焰，闇貯宿香煙。
獸炭休親近，狐裘可棄捐。硯溫融凍墨，瓶煖變春泉。
蕙帳徒招隱，茅庵浪坐禪。貧僧應歎羨，寒士定留連。
賓客於中接，兒孫向後傳。王家誇舊物，未及此青氈。（王子敬語偷兒云。青氈我家舊物。）
[頁]卷,冊....[5141]454,14
第2046筆
　　　　答夢得秋日書懷見寄　白居易
幸免非常病，甘當本分衰。眼昏燈最覺，腰瘦帶先知。
樹葉霜紅日，髭鬚雪白時。悲愁緣欲老，老過卻無悲。
[頁]卷,冊....[5141]454,14
第2047筆
　　　　同諸客題于家公主舊宅　白居易
平陽舊宅少人遊，應是遊人到即愁。布（一作春）穀鳥啼桃李院，絡絲蟲怨鳳皇樓。
臺傾滑石猶殘砌，簾斷珍珠不滿鉤。聞道至今蕭史在，髭鬚雪白向明（一作韶）州。
[頁]卷,冊....[5141]454,14
第2048筆
　　　　答夢得八月十五日夜玩月見寄　白居易
南國碧雲客，東京白首翁。松江初有（一作上）月，伊水正無風。
遠思兩鄉斷，清光千里同。不知娃館上，何似石樓中。（其夜，余在龍門石樓上望月。）
[頁]卷,冊....[5141]454,14
第2049筆
　　　　初冬早起寄夢得　白居易
起戴烏紗帽，行披白布裘。爐溫先煖酒，手冷未梳頭。
早起（一作景）煙霜白，初寒鳥雀愁。詩成遣誰和，還是寄蘇州。
[頁]卷,冊....[5142]454,14
第2050筆
　　　　秋夜聽高調涼州　白居易
樓上金風聲漸緊，月中銀字韻初調。促張弦柱吹高管，一曲涼州入泬寥。
[頁]卷,冊....[5142]454,14
第2051筆
　　　　香山寺二絕　白居易
空山寂靜老夫閒，伴鳥隨雲往復還。家醞滿瓶書滿架，半移生計入香山。

愛風巖上攀松蓋，戀月潭邊坐石（一作住日）稜。且共雲泉結緣境，他生當作此山僧。

[頁]卷,冊....[5142]454,14
第2052筆
　　　　送舒著作重授省郎赴闕　白居易
三歲相依在洛都，遊花宴月飽歡娛。惜別笙歌多怨咽，願留軒蓋少踟躕。
劍磨光彩依前出，鵬舉風雲逐後驅。從此求閒應不得，更能重醉白家無。
[頁]卷,冊....[5142]454,14
第2053筆
　　　　同諸客嘲雪中馬上妓　白居易
珊瑚鞭嚲馬踟躕，引手低蛾索一盂。腰為逆風成弱柳，面因衝冷作凝酥。
銀篦穩篸（去聲）烏羅帽，花襜宜乘叱撥駒。雪裏君看何所似，王昭君妹寫真圖。
[頁]卷,冊....[5142]454,14
第2054筆
　　　　喜劉蘇州恩賜金紫遙〔想〕（相）賀宴以詩慶之　白居易
海內姑蘇太守賢，恩加章綬豈徒然。賀賓喜色欺杯酒，醉妓歡聲遏管弦。
魚珮葺鱗光照地，鶻銜瑞帶勢[5142]衝天。莫嫌鬢上些些白，金紫由來稱長年。
[頁]卷,冊....[5143]454,14
第2055筆
　　　　藍田劉明府攜酌（一作酎）相過與皇甫郎中卯時同飲醉後贈之　白居易
臘月九日煖寒客，卯時十分空腹杯。玄晏舞狂烏帽落，藍田醉倒玉山頹。
貌偷花色老暫去，歌蹋柳枝春闇來。不為劉家賢聖物，愁翁笑口大難開。
[頁]卷,冊....[5143]454,14
第2056筆
　　　　劉蘇州以華亭一鶴遠寄以詩謝之　白居易
老鶴風姿異，衰翁詩思深。素毛如我鬢，丹頂似君心。
松際雪相映，雞群塵不侵。殷勤遠來意，一隻重千金。
[頁]卷,冊....[5143]454,14
第2057筆
　　　　早春憶蘇州寄夢得　白居易
吳苑四時風景好，就中偏好是春天。霞光曙後殷於火，水色晴來嫩似煙。
士女笙歌宜月下，使君金紫稱花前。誠知歡樂堪留戀，其奈離鄉已四年。
[頁]卷,冊....[5143]454,14
第2058筆
　　　　嘗新酒憶晦叔二首　白居易
尊裏看無色，杯中動有光。自君拋我去，此物共誰嘗。

世上強欺弱，人間醉勝醒。自君拋我去，此語更誰聽。

[頁]卷,冊....[5143]454,14
第2059筆
　　　　負春　白居易
病來道士教調氣，老去山僧勸坐禪。孤負春風楊柳曲，去年斷酒到今年。
[頁]卷,冊....[5143]454,14
第2060筆
　　　　池上閒吟二首[5143]　白居易
高臥閒行自在身，池邊六見柳條新。幸逢堯舜無為日，得作羲皇向上人。
四皓再除猶且健，三州罷守未全貧。莫愁客到無供給，家醞香濃野菜春。

非莊非宅非蘭若，竹樹池亭十畝餘。非道非僧非俗吏，褐裘烏帽閉門居。
夢遊信意寧殊蝶，心樂身閒便是魚。雖未定知生與死，其間勝負兩何如。

[頁]卷,冊....[5144]454,14
第2061筆
　　　　早春招張賓客　白居易
久雨初晴天氣新，風煙草樹盡欣欣。雖當冷落衰殘日，還有陽和暖活身。
池色溶溶藍染水，花光燄燄火燒春。商山老伴相收拾，不用隨他年少人。
[頁]卷,冊....[5144]454,14
第2062筆
　　　　營閒事　白居易
自笑營閒事，從朝到日斜。澆畦引泉脈，掃徑避蘭芽。
暖變牆衣色，晴催木筆花。桃根知酒渴，晚送一甌茶。
[頁]卷,冊....[5144]454,14
第2063筆
　　　　感春　白居易
老思不禁春，風光照眼新。花房紅鳥觜，池浪碧魚鱗。
倚櫂誰為伴，持杯自問身。心情多少在，六十二三人。
[頁]卷,冊....[5144]454,14
第2064筆
　　　　春池上戲贈李郎中　白居易
滿池春水何人愛，唯我迴看指似君。直似挼藍新汁色，與君南宅染羅裙。
[頁]卷,冊....[5144]454,14
第2065筆
　　　　翫半開花贈皇甫郎中（八年寒食日池東小樓上作）[5144]　白居易
勿訝春來晚，無嫌花發遲。人憐全盛日，我愛半開時。
紫蠟黏為蒂，紅蘇點作蕤。成都新夾纈，梁漢碎臙脂。
樹杪真珠顆，牆頭小女兒。淺深妝駮落，高下火參差。
蝶戲爭香朵，鶯啼選穩枝。好教郎作伴，合共酒相隨。
醉玩無勝此，狂嘲更讓誰。猶殘少年興，不似（一作未是）老人詩。
西日憑輕照，東風莫殺（去聲）吹。明朝應爛熳，後夜更（一作即）離披。
林下遙相憶，尊前闇有期。銜杯嚼蕊思，唯我與君知。
[頁]卷,冊....[5145]454,14
第2066筆
　　　　池邊　白居易
柳老香絲宛，荷新鈿扇圓。殘春深樹裏，斜日小樓前。
醉遣收杯杓，閒聽理管弦。池邊更無事，看補採蓮船。
[頁]卷,冊....[5145]454,14
第2067筆
　　　　家釀新熟每嘗輒醉妻姪等勸令少飲因成長句以諭之　白居易
君應怪我朝朝飲，不說向君君不知。身上幸無疼痛處，甕頭正是撇嘗時。
劉妻勸諫夫休醉，王姪分疏叔不癡。六十三翁頭雪白，假如醒黠欲何為。
[頁]卷,冊....[5145]454,14
第2068筆
　　　　送常秀才下第東歸　白居易
東歸多旅恨，西上少知音。寒食看花眼，春風落日心。
百憂當二月，一醉直千金。到處公卿席，無辭酒醆深。
[頁]卷,冊....[5145]454,14
第2069筆
　　　　且遊　白居易
手裏一杯滿，心中百事休。春應唯仰醉，老更不禁愁。
弄水迴船尾，尋花信馬頭。眼看筋力減，遊得且須遊。
[頁]卷,冊....[5145]454,14
第2070筆
　　　　題王家莊臨水柳亭　白居易
弱柳綠堤種，虛亭壓水開。條疑逐風去，波欲上階來。
翠羽偷魚入，紅腰學舞迴。春愁正無緒，爭不盡殘杯。
[頁]卷,冊....[5146]454,14
第2071筆
　　　　題令狐家木蘭花　白居易
膩如玉指塗朱粉，光似金刀剪紫霞。從此時時春夢裏，應添一樹女郎花。
[頁]卷,冊....[5146]454,14
第2072筆
　　　　拜表迴閒遊　白居易
玉珮金章紫花綬，紵衫藤帶白綸巾。晨興拜表稱朝士，晚出遊山作野人。
達磨傳心令息念，玄元留意遣同塵。八關淨戒齋銷日，一曲狂歌醉送春。
酒肆法堂方丈室，其間豈是兩般身。
[頁]卷,冊....[5146]454,14
第2073筆
　　　　西街渠中種蓮疊石頗有幽致偶題小樓　白居易
朱檻低牆上，清流小閣前。雇人栽菡萏，買石造潺湲。
影落江心月，聲移谷口泉。閒看捲簾坐，醉聽掩窗眠。
路笑淘官水，家愁費料錢。是非君莫問，一對一翛然。
[頁]卷,冊....[5146]454,14
第2074筆
　　　　晚春閒居楊工部寄詩楊常州寄茶同到因以長句答之　白居易
宿酲寂寞眠初起，春意闌珊日又斜。勸我加餐因早筍，恨人休醉是殘花。
閒吟工部新來句，渴飲毗陵遠到茶。兄弟東西官職冷，門前車馬向誰家。
[頁]卷,冊....[5146]454,14
第2075筆
　　　　玉泉寺南三里澗下多深紅躑躅繁豔殊常感惜題詩以示遊者　白居易
玉泉南澗花奇怪，不似花叢似火堆。今日多情唯我到，每年無故為誰開。
寧辭辛苦行三里，更與留連飲[5146]兩杯。猶有一般辜負事，不將歌舞管弦來。
[頁]卷,冊....[5147]454,14
第2076筆
　　　　早服雲母散　白居易
曉服雲英漱井華，寥然身若在煙霞。藥銷日晏三匙飯，酒渴春深一　茶。
每夜坐禪觀水月，有時行醉玩風花。淨名事理人難解，身不出家心出家。
[頁]卷,冊....[5147]454,14
第2077筆
　　　　三月晦日（一下又有日字）晚聞鳥聲　白居易
晚來林鳥語殷勤，似惜風光說向人。遣脫破袍勞報煖，催沽美酒敢辭貧。
聲聲勸醉應須醉，一歲唯殘半日春。
[頁]卷,冊....[5147]454,14
第2078筆
　　　　早夏遊平原迴　白居易
夏早日初長，南風草木香。肩輿頗平穩，澗路甚清涼。
紫蕨行看採，青梅旋摘嘗。療飢兼解渴，一醆冷雲漿。
[頁]卷,冊....[5147]454,14
第2079筆
　　　　宿天竺寺迴　白居易
野寺經三宿，都城復一還。家仍念婚嫁，身尚繫官（一作朝）班。
蕭灑秋臨水，沈吟晚下山。長閒猶未得，逐日且偷閒。
[頁]卷,冊....[5147]454,14
第2080筆
　　　　侍中晉公欲到東洛先蒙書問期宿龍門思往感今輒獻長句　白居易
昔蒙興化池頭送，（太和三年春。居易授賓客，分司東來。特蒙侍中於興化里池上宴送。）今許龍門潭上期。聚散但漸長見念，榮枯安敢道相思。
功成名遂來雖久，雲臥山遊去未遲。聞說風情筋力在，只如初破蔡州時。
[頁]卷,冊....[5147]454,14
第2081筆
　　　　奉和晉公侍中蒙除留守行及洛師感悅發中斐然成詠之作　白居易
鸞鳳翱翔在寥廓，貂蟬蕭灑出埃塵。致成堯舜昇平代，收得夔龍強健身。
拋擲功名還史冊，分張歡樂與交親。商山老皓雖休去，終是留侯門下人。
[頁]卷,冊....[5148]454,14
第2082筆
　　　　送劉五司馬赴任硤州兼寄崔使君　白居易
位下才高多怨天，劉兄道勝獨恬然。貧於揚子兩三倍，老過榮公六七年。
筆硯莫拋留壓案，簞瓢從陋也銷錢。郡丞自合當優禮，何況夷陵太守賢。
[頁]卷,冊....[5148]454,14
第2083筆
　　　　菩提寺上方晚眺　白居易
樓閣高低樹淺深，山光水色暝沈沈。嵩煙半卷青綃幕，伊浪平鋪綠綺衾。
飛鳥滅時宜極目，遠風來處好開襟。誰知不離簪纓內，長得逍遙自在心。
[頁]卷,冊....[5148]454,14
第2084筆
　　　　楊柳枝詞八首　白居易
六么水調家家唱，白雪梅花處處吹。古歌舊曲君休聽，聽取新翻楊柳枝。

陶令門前四五樹，亞夫營裏百千條。何似東都正二月，黃金枝映洛陽橋。

依依褭褭復青青，句引春（一作清）風無限情。白雪花繁空撲地，綠絲條弱不勝鶯。

紅板江橋青酒旗，館娃宮暖日斜時。可憐雨歇東風定，萬樹千條各自垂。

蘇州楊柳任君誇，更有錢唐勝館娃。若解多情尋小小，綠楊深處是蘇家。

蘇家小女舊知名，楊柳風前別有情。剝條盤作銀環樣，卷葉吹為玉笛聲。[5148]

葉含濃露如啼眼，枝褭輕風似舞腰。小樹不禁攀折苦，乞君留取兩三條。

人言柳葉似愁眉，更有愁腸似柳絲。柳絲挽斷腸牽斷，彼此應無續得期。

[頁]卷,冊....[5149]454,14
第2085筆
　　　　讀老子　白居易
言者不如（一作知）知者默，此語吾聞於老君。若道老君是知者，緣何自著五千文。
[頁]卷,冊....[5150]455,14
第2086筆
　　　　讀莊子　白居易
莊生齊物同歸一，我道同中有不同。遂性逍遙雖一致，鸞凰終校勝蛇蟲。（萬首絕句作去國辭家謫異方，中心自怪少憂傷。為尋莊子知歸處，認得無何是本鄉。）
[頁]卷,冊....[5150]455,14
第2087筆
　　　　讀禪經　白居易
須知諸相皆非相，若住無餘卻有餘。言下忘言一時了，夢中說夢兩重虛。
空花豈得兼求果，陽（一作物）燄如何更覓魚。攝動是禪禪是動，不禪不動即如如。
[頁]卷,冊....[5150]455,14
第2088筆
　　　　感興二首　白居易
吉凶禍福有來由，但要深知不要憂。只見火光燒潤屋，不聞風浪覆虛舟。
名為公器無多取，利是身災合少求。雖異匏瓜難不食，大都食足早宜休。

魚能深入寧憂釣，鳥解高飛豈觸羅。熱處先爭炙手去，悔時其奈噬臍何。
尊前誘得猩猩血，幕上偷安燕[5150]燕窠。我有一言君記取，世間自取苦人多。

[頁]卷,冊....[5151]455,14
第2089筆
　　　　問鶴　白居易
烏鳶爭食雀爭窠，獨立池邊風雪多。盡日蹋冰翹一足，不鳴不動意如何。
[頁]卷,冊....[5151]455,14
第2090筆
　　　　代鶴答　白居易
鷹爪攫雞雞肋折，鶻拳蹴雁雁頭垂。何如斂翅水邊立，飛上雲松棲穩枝。
[頁]卷,冊....[5151]455,14
第2091筆
　　　　閒臥（一作居）有所思二首　白居易
向夕搴簾臥枕琴，微涼入戶起開襟。偶因明月清風夜，忽想遷臣逐客心。
何處投荒初恐懼，誰人繞澤正悲吟。始知洛下分司坐，一日安閒直萬金。

權門要路是（一作足）身災，散地閒居少禍胎。今日憐君嶺南去，當時笑我洛中來。
蟲全性命緣無毒，木盡天年為不才。大抵吉凶多自致，李斯一去二疏迴。

[頁]卷,冊....[5151]455,14
第2092筆
　　　　喜閒　白居易
蕭灑伊嵩下，優游黃綺間。未曾一日悶，已得六年閒。
魚鳥為徒侶，煙霞是往還。伴僧禪閉目，迎客笑開顏。
興發宵遊寺，慵時晝掩關。夜來風月好，悔不宿香山。
[頁]卷,冊....[5151]455,14
第2093筆
　　　　詩酒琴人例多薄命予酷好三事雅當此科而所得已多為幸斯甚偶成狂詠聊寫愧懷　白居易
愛琴愛酒愛詩客，多賤多窮多苦辛。中散步兵終不貴，孟郊張籍過於貧。
一之已歎關於命，三者何堪併[5151]在身。只合飄零隨草木，誰教凌厲出風塵。
榮名厚祿二千石，樂飲閒遊三十春。何得無厭時咄咄，猶言薄命不如人。
[頁]卷,冊....[5152]455,14
第2094筆
　　　　寄明州于駙馬使君三絕句　白居易
有花有酒有笙歌，其奈難逢親故何。近海饒風春足雨，白鬚太守悶時多。

平陽音樂隨都尉，留滯三年在浙東。吳越聲邪無法用，莫教偷入管弦中。

何郎小妓歌喉好，嚴老呼為一串珠。（嚴尚書與于駙馬詩云：莫惜歌喉一串珠。）海味腥鹹損聲氣，聽看猶得斷腸無。

[頁]卷,冊....[5152]455,14
第2095筆
　　　　閒臥　白居易
薄食當齋戒，散班同隱淪。佛容為弟子，天許作閒人。
唯置床臨水，都無物近身。清風散髮臥，兼不要紗巾。
[頁]卷,冊....[5152]455,14
第2096筆
　　　　春早秋初因時即事兼寄浙東李侍郎　白居易
春早秋初晝夜長，可憐天氣好年光。和風細動簾帷暖，清露微凝枕簟涼。
窗下曉眠初減被，池邊晚坐乍移床。閒從蕙草侵階綠，靜任槐花滿地黃。
理曲管弦聞後院，熨衣燈火映深房。四時新景（一作境）何人別，遙憶多情李侍郎。
[頁]卷,冊....[5152]455,14
第2097筆
　　　　新秋喜涼　白居易
過得炎蒸月，尤宜老病身。衣裳朝不潤，枕簟夜相親。
樓月纖纖早，波風褭褭新。光陰與時節，先感是詩人。
[頁]卷,冊....[5152]455,14
第2098筆
　　　　初夏閒詠兼呈韋賓客　白居易
孟夏清和月，東都閒散官。體中無病痛，眼下未飢寒。
世事聞常悶，交游見即歡。杯觴留客切，妓樂取人寬。
雪鬢隨身老，雲心著處安。此中殊有味，試說向君看。
[頁]卷,冊....[5153]455,14
第2099筆
　　　　哭崔二十四常侍（崔好酒放歌，忘懷生死，知疾不起，自為誌文。）　白居易
貂冠初別九重門，馬鬣新封四尺墳。薤露歌詞非白雪，旌銘官爵是浮雲。
伯倫每置隨身鍤，元亮先（一作初）為自祭文。莫道高風無繼者，一千年內有崔君。
[頁]卷,冊....[5153]455,14
第2100筆
　　　　奉酬侍中夏中雨後遊城南莊見示八韻　白居易
島樹間林巒，雲收雨氣殘。四山嵐色重，五月水聲寒。
老鶴兩三隻，新篁千萬竿。化成天竺寺，移得子陵灘。
心覺閒彌貴，身緣健更歡。帝將風后待，人作謝公看。
甪里年雖老，高陽興未闌。佳辰不見召，爭免趁杯盤。（來詩云何處趁杯盤。）
[頁]卷,冊....[5153]455,14
第2101筆
　　　　送兗州崔大夫駙馬赴鎮（唐人絕句作送崔駙馬赴袞州）　白居易
戚里誇為賢駙馬，儒家認作好詩人。魯侯不得辜風景，沂水年年有暮春。
[頁]卷,冊....[5153]455,14
第2102筆
　　　　少年問　白居易
少年怪我問如何，何事朝朝醉復歌。號作樂天應不錯，憂愁時少樂時多。
[頁]卷,冊....[5153]455,14
第2103筆
　　　　問少年　白居易
千首詩堆青玉案，十分酒寫白金盂。迴頭卻問諸年少，作箇狂夫得了無。
[頁]卷,冊....[5153]455,14
第2104筆
　　　　代琵琶弟子謝女師曹供奉寄新調弄譜　白居易
琶琶師在九重城，忽得書來喜且驚。一紙展看非舊譜，四弦翻出是新聲。
蕤賓掩抑嬌多怨，散水玲瓏峭更清。珠顆淚霑金捍撥，紅妝弟子不勝情。（蕤賓、散水皆新調名。）
[頁]卷,冊....[5154]455,14
第2105筆
　　　　代林園戲贈（裴侍中新修集賢宅成，池館甚盛，數往遊宴，醉歸自戲耳。）　白居易
南院今秋遊宴少，西坊近日往來頻。假如宰相池亭好，作客何如作主人。
[頁]卷,冊....[5154]455,14
第2106筆
　　　　戲答林園　白居易
豈獨西坊來往頻，偷閒處處作遊人。衡門雖是棲遲地，不可終朝鎖老身。
[頁]卷,冊....[5154]455,14
第2107筆
　　　　重戲贈　白居易
集賢池館從他盛，履道林亭勿自輕。往往歸來嫌窄小，年年為主莫無情。
[頁]卷,冊....[5154]455,14
第2108筆
　　　　重戲答　白居易
小水低亭自可親，大池高館不關身。林園莫妒裴家好，憎故憐新豈是人。
[頁]卷,冊....[5154]455,14
第2109筆
　　　　早秋登天宮寺閣贈諸客　白居易
天宮閣上醉蕭辰，絲管閒聽酒慢巡。為向涼風清景道，今朝屬我兩三人。
[頁]卷,冊....[5154]455,14
第2110筆
　　　　曉上天津橋（一作閣）閒望偶逢盧郎中張員外攜酒同傾　白居易
上陽宮裏曉鐘後，天津橋頭殘月前。空闊境疑非下界，飄颻身似在寥天。
星河隱映初生日，樓閣蔥蘢半出煙。此處相逢傾一醆，始知地上有神仙。
[頁]卷,冊....[5154]455,14
第2111筆
　　　　八月十五日夜同諸客玩月　白居易
月好共傳唯此夜，境閒皆道是東都。嵩山表裏千重雪，洛水高低兩顆珠。
清景難逢宜愛惜，白頭相勸強歡娛。誠知亦有來年會，保得晴明強健無。
[頁]卷,冊....[5155]455,14
第2112筆
　　　　對晚開夜合花贈皇甫郎中　白居易
移晚校一月，花遲過半年。紅開杪秋日，翠合欲昏天。
白露滴未（一作不）死，涼風吹更鮮。後時誰肯顧，唯我與君憐。
[頁]卷,冊....[5155]455,14
第2113筆
　　　　醉遊平泉　白居易
狂歌箕踞酒尊前，眼不看人面向天。洛客最閒唯有我，一年四度到平泉。
[頁]卷,冊....[5155]455,14
第2114筆
　　　　題贈平泉韋徵君拾遺　白居易
箕潁千年後，唯君得古風。位留丹陛上，身入白雲中。
躁靜心相背，高低跡不同。籠雞與梁燕，不信有冥鴻。
[頁]卷,冊....[5155]455,14
第2115筆
　　　　酬皇甫郎中對新菊花見憶　白居易
愛菊高人吟逸韻，悲秋病客感衰懷。黃花助興方攜酒，紅葉添愁正滿階。
居士葷腥今已斷，仙郎杯杓為誰排。愧君相憶東籬下，擬廢重陽一日齋。
[頁]卷,冊....[5155]455,14
第2116筆
　　　　夜宴醉後留獻裴侍中　白居易
九燭臺前十二姝，主人留醉任歡娛。翩翻舞袖雙飛蝶，宛轉歌聲一索珠。
坐久欲醒還酩酊，夜深初散又[5155]踟躕。南山賓客東山妓，此會人間曾有無。
[頁]卷,冊....[5156]455,14
第2117筆
　　　　和韋庶子遠坊赴宴未夜先歸之作兼呈裴員外（員外亦愛先逃歸）　白居易
促席留歡日未曛，遠坊歸思已紛紛。無妨按轡行乘月，何必逃杯走似雲。
銀燭忍（一作忽）拋楊柳曲，金鞍潛送石榴裙。到時常晚歸時早，笑樂三分校一分。
[頁]卷,冊....[5156]455,14
第2118筆
　　　　集賢池答侍中問　白居易
主人晚入皇城宿，問客裴回何所須。池月幸閒無用處，今宵能借客遊無。
[頁]卷,冊....[5156]455,14
第2119筆
　　　　楊柳枝二十韻（并序）　白居易
　　楊柳枝，洛下新聲也。洛之小妓，有善歌之者，詞章音韻，聽可動人
　　，故賦之。
小妓攜桃葉，新聲蹋柳枝。妝成剪燭後，醉起拂衫時。
繡履嬌行緩，花筵笑上遲。身輕委迴雪，羅薄透凝脂。
笙引簧頻煖，箏催柱數移。樂童翻怨調，才子與妍詞。
便想人如樹，先將髮比絲。風條搖兩帶，煙葉貼雙眉。
口動櫻桃破，鬟低翡翠垂。枝柔腰嫋娜，荑嫩手葳蕤。
唳鶴晴呼侶，哀猿夜叫兒。玉敲音歷歷，珠貫字纍纍。
袖為收聲點，釵因赴節遺。重重遍頭別，一一拍心知。
塞北愁攀折，江南苦別離。黃遮金谷岸，綠映杏園池。
春惜芳華好，秋憐顏（一作翠）色衰。取來歌裏唱，勝向笛中吹。
曲罷那能別，情多不自持。纏頭無別物，一首斷腸詩。
[頁]卷,冊....[5156]455,14
第2120筆
　　　　答皇甫十郎中秋深酒熟見憶　白居易
煙景冷蒼茫，秋深夜夜霜。為思池上酌，先覺甕頭香。
未暇傾巾漉，還應染指嘗。醍醐慚氣味，琥珀讓晶[5156]光。
若許陪歌席，須容散道場。月終齋戒畢，猶及菊花黃。
[頁]卷,冊....[5157]455,14
第2121筆
　　　　老去　白居易
老去愧妻兒，冬來有勸詞。煖寒從飲酒，衝冷少吟詩。
戰勝心還壯，齋勤體校羸。由來世間法，損益合相隨。
[頁]卷,冊....[5157]455,14
第2122筆
　　　　送宗實上人遊江南　白居易
忽辭洛下緣何事，擬向江南住幾時。每過渡（一作船）頭應（一作傷）問法，無妨菩薩是船師。
[頁]卷,冊....[5157]455,14
第2123筆
　　　　和同州楊侍郎誇柘枝見寄　白居易
細吟馮翊使君詩，憶作餘杭太守時。君有一般輸我事，柘枝看校十年遲。
[頁]卷,冊....[5157]455,14
第2124筆
　　　　冬初酒熟二首　白居易
霜繁脆庭柳，風利剪池荷。月色曉彌苦，鳥聲寒更多。
秋懷久寥落，冬計又如何。一甕新醅酒，萍浮春水波。

酒熟無來客，因成獨酌謠。人間老黃綺，地上散松喬。
忽忽醒還醉，悠悠暮復朝。殘年多少在，盡付此中銷。

[頁]卷,冊....[5157]455,14
第2125筆
　　　　送姚杭州赴任因思舊遊二首　白居易
與君細話杭州事，為我留心莫等閒。閭里固宜勤撫恤，樓臺亦要數躋攀。
笙歌縹緲虛空裏，風月依稀夢想間。且喜詩人重管領，遙飛一醆賀江山。[5157]

渺渺錢唐路幾千，想君到後事依然。靜逢竺寺猿偷橘，閒看蘇家女採蓮。
故妓數人憑問訊，新詩兩首倩留傳。舍人雖健無多興，老校當時八九年。（杭民至今呼余為白舍人。）

[頁]卷,冊....[5158]455,14
第2126筆
　　　　寄李相公　白居易
漸老只謀歡，雖貧不要官。唯求造化力，試為駐春看。
[頁]卷,冊....[5158]455,14
第2127筆
　　　　冬日平泉路晚歸　白居易
出路難行日易斜，煙村霜樹欲棲鴉。夜歸不到應閒事，熱飲三杯即是家。
[頁]卷,冊....[5158]455,14
第2128筆
　　　　利仁北街作　白居易
草色斑斑春雨晴，利仁坊北面西行。踟躕立馬緣何事，認得張家歌吹聲。
[頁]卷,冊....[5158]455,14
第2129筆
　　　　洛陽堰閒行　白居易
洛陽堰上新晴日，長夏門前欲暮春。遇酒即沽逢樹歇，七年此地作閒人。
[頁]卷,冊....[5158]455,14
第2130筆
　　　　過永寧　白居易
村杏野桃繁似雪，行人不醉為誰開。賴逢山縣盧明府，引我花前勸一杯。
[頁]卷,冊....[5158]455,14
第2131筆
　　　　往年稠桑曾喪白馬題詩廳壁今來尚存又復感懷更題絕句　白居易
路傍埋骨蒿草合，壁上題詩塵蘚生。馬死七年猶悵望，自知無乃太多情。
[頁]卷,冊....[5158]455,14
第2132筆
　　　　羅敷水　白居易
野店東頭花落處，一條流水號羅敷。芳魂豔骨知何處，春草茫茫墓亦無。
[頁]卷,冊....[5158]455,14
第2133筆
　　　　路逢青州王大夫赴鎮立馬贈別　白居易
大旆擁金羈，書生得者稀。何勞問官職，豈不見光輝。
赫赫人爭看，翩翩馬欲飛。不期（一作欺）前歲尹，駐節語依依。（前年春，余為河南尹。王為少尹。）
[頁]卷,冊....[5159]455,14
第2134筆
　　　　和楊同州寒食乾坑會後聞楊工部欲到知予與工部有宿酲　白居易
夜飲歸常晚，朝眠起更遲。舉頭中酒後，引手索茶時。
拂枕青長袖，欹簪白接。宿酲無興味，先是肺神知。
[頁]卷,冊....[5159]455,14
第2135筆
　　　　和劉汝州酬侍中見寄長句因書集賢坊勝事戲而問之　白居易
洛川汝海封畿接，履道集賢來往頻。一復時程雖不遠，百餘步地更相親。（汝去洛程一宿，履道、集賢兩宅。相去一百三十步。）
朱門陪宴多投轄，青眼留歡任吐茵。聞道郡齋還有酒，花前月下對何人。
[頁]卷,冊....[5159]455,14
第2136筆
　　　　池上二絕　白居易
山僧對棋坐，局上竹陰清。映竹無人見，時聞下子聲。

小娃撐小艇，偷採白蓮迴。不解藏蹤跡，浮萍一道開。

[頁]卷,冊....[5159]455,14
第2137筆
　　　　白羽扇　白居易
素是自然色，圓因裁製功。颯如松起籟，飄似鶴翻空。
盛夏不銷雪，終年無盡風。引秋生手裏，藏月入懷中。
塵尾斑非疋，蒲葵陋不同。何人稱相對，清瘦白鬚翁。
[頁]卷,冊....[5159]455,14
第2138筆
　　　　五月齋戒罷宴徹樂聞韋賓客皇甫郎中飲會亦稀又知欲攜酒饌出齋先以[5159]長句呈謝　白居易
妓房匣鏡滿紅埃，酒庫封瓶生綠苔。居士爾時緣護戒，車公何事亦停杯。
散齋香火今朝散，開素盤筵後日開。隨意往還君莫怪，坐禪僧去飲徒來。
[頁]卷,冊....[5160]455,14
第2139筆
　　　　閒園獨賞（因夢得所寄峰鶴之詠，因成此篇以和之。）　白居易
午後郊園靜，晴來景物新。雨添山氣色，風借水精神。
永日若為度，獨遊何所親。仙禽狎君子，芳樹倚佳人。
蟻鬥王爭肉，蝸移舍逐身。蝶雙知伉儷，蜂分見君臣。
蠢蠕形雖小，逍遙性即均。不知鵬與鷃，相去幾微塵。
[頁]卷,冊....[5160]455,14
第2140筆
　　　　種柳三詠　白居易
白頭種松桂，早晚見成林。不及栽楊柳，明年便有陰。
春風為催促，副取老人心。

從君種楊柳，夾水意如何。準擬三年後，青絲拂綠波。
仍教小樓上，對唱柳枝歌。

更想五年後，千千條麴塵。路傍深映月，樓上闇藏春。
愁殺閒遊客，聞歌不見人。

[頁]卷,冊....[5160]455,14
第2141筆
　　　　偶吟　白居易
好官病免曾三度，散地歸休已七年。老自退閒非世棄，貧蒙強健是天憐。
韋荊南去留春服，王侍中來乞酒錢。便得一年生計足，與君美食復甘眠。
[頁]卷,冊....[5160]455,14
第2142筆
　　　　池上即事　白居易
移床避日依松竹，解帶當風挂薜蘿。鈿砌池心綠蘋合，粉開花面白蓮多。
久陰新霽宜絲管，苦熱初涼入[5160]綺羅。家醞瓶空人客絕，今宵爭奈月明何。
[頁]卷,冊....[5161]455,14
第2143筆
　　　　南塘暝興　白居易
水色昏猶白，霞光闇漸無。風荷搖破扇，波月動連珠。
蟋蟀啼相應，鴛鴦宿不孤。小僮頻報夜，歸步（一作路）尚踟躕。
[頁]卷,冊....[5161]455,14
第2144筆
　　　　小宅　白居易
小宅里閭接，疏籬雞犬通。渠分南巷水，窗借北家風。
庾信園殊小，陶潛屋不豐。何勞問寬窄，寬窄在心中。
[頁]卷,冊....[5161]455,14
第2145筆
　　　　諭親友　白居易
適情處處皆安樂，大抵園林勝市朝。煩鬧榮華猶易過，優閒福祿更難銷。
自憐老大宜疏散，卻被交親歎寂寥。終日相逢不相見，兩心相去一何遙。
[頁]卷,冊....[5161]455,14
第2146筆
　　　　龍門送別皇甫澤州赴任韋山人南遊　白居易
隼旟歸洛知何日，鶴駕還嵩莫過春。惆悵香山雲水冷，明朝便是獨遊人。
[頁]卷,冊....[5161]455,14
第2147筆
　　　　劉蘇州寄釀酒糯米李浙東寄楊柳枝舞衫偶因嘗酒試衫輒成長句寄謝之　白居易
柳枝謾蹋試雙袖，桑落初香嘗一杯。金屑醅濃吳米釀，銀泥衫穩越娃裁。
舞時已覺愁眉展，醉後仍教笑口開。慚愧故人憐寂寞，三千里外寄歡來。
[頁]卷,冊....[5161]455,14
第2148筆
　　　　詔授同州刺史病不赴任因詠所懷[5161]　白居易
同州慵不去，此意復誰知。誠愛俸錢厚，其如身力衰。
可憐病判案，何似醉吟詩。勞逸懸相遠，行藏決不疑。
徒煩人勸諫，只合自尋思。白髮來無限，青山去有期。
野心惟怕鬧，家口莫愁飢。賣卻新昌宅，聊充送老資。
[頁]卷,冊....[5162]455,14
第2149筆
　　　　寄楊六侍郎（時楊初授戶部，予不赴同州）　白居易
西戶最榮君好去，左馮雖穩我慵來。秋風一箸鱸魚鱠，張翰搖頭喚不迴。
[頁]卷,冊....[5162]455,14
第2150筆
　　　　韋七自太子賓客再除秘書監以長句賀而餞之（韋往年嘗與予同為秘監）　白居易
離筵莫愴且同歡，共賀新恩拜舊官。屈就商山伴麋鹿，好歸芸閣狎鵷鸞。
落星石上蒼苔古，畫鶴廳前白露寒。老監姓名應（一作題）在壁，相思試為拂塵看。
[頁]卷,冊....[5162]455,14
第2151筆
　　　　酒熟憶皇甫十　白居易
新酒此時熟，故人何日來。自從金谷別，不見玉山頹。
疏索柳花碗，寂寥荷葉杯。今冬問氈帳，雪裏為誰開。
[頁]卷,冊....[5162]455,14
第2152筆
　　　　九年十一月二十一日感事而作（其日獨遊香山寺）　白居易
禍福茫茫不可期，大都早退似先知。當君白首同歸日，是我青山獨往時。
顧索素琴應不暇，憶牽黃犬定難追。麒麟作脯龍為醢，何似泥中曳尾龜。
[頁]卷,冊....[5162]455,14
第2153筆
　　　　即事重題　白居易
重裘暖帽寬氈履，小閣低窗深地爐。身穩心安眠未起，西京朝士得知無。
[頁]卷,冊....[5162]455,14
第2154筆
　　　　將歸渭村先寄舍弟　白居易
一年年覺此身衰，一日日知前事非。詠月嘲風（一作花）先要減，登山臨水亦宜稀。
子平嫁娶貧中畢，元亮田園醉裏歸。為報阿連寒食下，與吾釀酒掃柴扉。
[頁]卷,冊....[5163]455,14
第2155筆
　　　　看嵩洛有歎　白居易
今日看嵩洛，迴頭歎世間。榮華急如水，憂患大於山。
見苦方知樂，經忙始愛閒。未聞籠裏鳥，飛出肯飛還。
[頁]卷,冊....[5163]455,14
第2156筆
　　　　詠懷　白居易
隨緣逐處便安閒，不入（一作住）朝廷不住（一作入）山。心似虛舟浮水上，身同宿鳥寄林間。
尚平婚嫁了無累，馮翊符章封卻還。（時阿羅初嫁，及同州官吏放歸。）處分貧家殘活計，匹（一作正）如身後莫相關。
[頁]卷,冊....[5163]455,14
第2157筆
　　　　詠老贈夢得　白居易
與君俱老也，自問老何如。眼澀夜先臥，頭慵朝未梳。
有時扶杖出，盡日閉門居。懶照新磨鏡，休看小字書。
情於故人重，跡共少年疏。唯是閒談興，相逢尚有餘。
[頁]卷,冊....[5163]455,14
第2158筆
　　　　從同州刺史改授太子少傅分司　白居易
承華東署三分務，履道西池七過春。歌酒優游聊卒歲，園林蕭灑可終身。
留侯爵秩誠虛貴，疏受生涯未苦貧。月俸百千官二品，朝廷雇我作閒人。（張良、疏受並為太子少傅。）
[頁]卷,冊....[5164]456,14
第2159筆
　　　　奉和裴令公新成午橋莊綠野堂即事　白居易
舊徑開桃李，新池鑿鳳皇。只添丞相閣，不改午橋莊。
遠處塵埃少，閒中日月長。青山為外屏，綠野是前堂。
引水多隨勢，栽松不趁行。年華玩風景，春事看農桑。
花妒謝家妓，蘭偷荀令香。遊絲飄酒席，瀑布濺琴床。
巢許終身穩，蕭曹到老忙。千年落公便，進退處中央。（時裴加中書令。）
[頁]卷,冊....[5164]456,14
第2160筆
　　　　自題小草亭　白居易
新結一茅茨，規模儉且卑。土階全壘塊，山木半留皮。
陰合連藤架，叢香近菊籬。壁宜藜杖倚，門稱荻簾垂。
窗裏風清夜，簷間月好時。留連嘗酒客，句引坐禪師。
伴宿雙棲鶴，扶行一侍兒。綠醅量醆飲，紅稻約升炊。
齷齪豪家笑，酸寒富室欺。陶廬閒自愛，顏巷陋誰知。
螻蟻謀深穴，鷦鷯占小枝。各隨其分足，焉用有餘為。
[頁]卷,冊....[5164]456,14
第2161筆
　　　　自詠　白居易
細故隨緣盡，衰形具體微。鬥閒僧尚鬧，較瘦鶴猶肥。
老遣寬裁襪，寒教厚絮衣。馬從銜草展，雞任啄籠飛。
只要天和在，無令物性違。自餘君莫問，何是復何非。
[頁]卷,冊....[5165]456,14
第2162筆
　　　　新亭病後獨坐招李侍郎公垂　白居易
新亭未有客，竟日獨何為。趁暖泥茶灶，防寒夾竹籬。
頭風初定後，眼闇欲明時。淺把三分酒，閒題數句詩。
應須置兩榻，一榻待公垂。
[頁]卷,冊....[5165]456,14
第2163筆
　　　　閒臥寄劉同州　白居易
軟褥短屏風，昏昏醉臥翁。鼻香茶熟後，腰暖日陽中。
伴老琴長在，迎春酒不空。可憐閒氣味，唯欠與君同。
[頁]卷,冊....[5165]456,14
第2164筆
　　　　殘酌晚餐　白居易
閒傾殘酒後，煖擁小爐時。舞看新翻曲，歌聽自作詞。
魚香肥潑火，飯細滑流匙。除卻慵饞外，其餘盡不知。
[頁]卷,冊....[5165]456,14
第2165筆
　　　　喜見劉同州夢得　白居易
紫綬白髭鬚，同年二老夫。論心共牢落，見面且歡娛。
酒好攜來否，詩多記得無。應須為春草，五馬少踟躕。
[頁]卷,冊....[5165]456,14
第2166筆
　　　　裴令公席上贈別夢得[5165]　白居易
年老官高多別離，轉難相見轉相思。雪銷酒盡梁王起，便是鄒枚分散時。
[頁]卷,冊....[5166]456,14
第2167筆
　　　　尋春題諸家園林　白居易
聞健朝朝出，乘春處處尋。天供閒日月，人借好園林。
漸以狂為態，都無悶到心。平生身得所，未省似而今。
[頁]卷,冊....[5166]456,14
第2168筆
　　　　又題一絕　白居易
貌隨年老欲何如，興遇春牽尚有餘。遙見人家花便入，不論貴賤與親疏。
[頁]卷,冊....[5166]456,14
第2169筆
　　　　家園三絕　白居易
滄浪峽水子陵灘，路遠江深欲去難。何似家池通小院，臥房階下插魚竿。

籬下先生時得醉，甕間吏部暫偷閒。何如家醞雙魚榼，雪夜花時長在前。

鴛鴦怕捉竟難親，鸚鵡雖籠不著人。何似家禽雙白鶴，閒行一步亦隨身。

[頁]卷,冊....[5166]456,14
第2170筆
　　　　老來生計　白居易
老來生計君看取，白日遊（一作閒）行夜醉吟。陶令有田唯種黍，鄧家無子不留金。
人間榮耀因緣淺，林下幽閒氣味深。煩慮漸消虛白長，一年心勝一年心。
[頁]卷,冊....[5166]456,14
第2171筆
　　　　早春題少室東巖　白居易
三十六峰晴，雪銷嵐翠（一作氣）生。月留三夜宿，春引四山行。
遠草初含色，寒禽未變聲。東岩最高石，唯我有題名。
[頁]卷,冊....[5166]456,14
第2172筆
　　　　早春即事　白居易
眼重朝眠足，頭輕宿酒醒。陽光滿前戶，雪水半中庭。
物變隨天氣，春生逐地形。北簷梅晚白，東岸柳先青。
蔥壟抽羊角，松巢墮鶴翎。老來詩更拙，吟罷少人聽。
[頁]卷,冊....[5167]456,14
第2173筆
　　　　歎（一作笑）春風兼贈李二十侍郎二絕　白居易
樹根雪盡催花發，池岸冰消放草生。唯有鬚霜依舊白，春風於我獨無情。

道場齋戒今初畢，酒伴歡娛久不同。不把一杯來勸我，無情亦得似春風。

[頁]卷,冊....[5167]456,14
第2174筆
　　　　春來頻與李二賓客郭外同遊因贈長句　白居易
風光引步酒開顏，送老消春嵩洛間。朝蹋落花相伴出，暮隨飛鳥一時還。
我為病叟誠宜退，君是才臣豈合閒。可惜濟時心力在，放教臨水復登山。
[頁]卷,冊....[5167]456,14
第2175筆
　　　　二月二日　白居易
二月二日新雨晴，草芽菜甲一時生。輕衫細馬春年少，十字津頭一字行。
[頁]卷,冊....[5167]456,14
第2176筆
　　　　奉和令公綠野堂種花　白居易
綠野堂開占物華，路人指道令公家。令公桃李滿天下，何用堂前更種花。
[頁]卷,冊....[5167]456,14
第2177筆
　　　　清明日登老君閣望洛城贈韓道士　白居易
風光煙火清明日，歌哭悲歡城市間。何事不隨東洛水，誰家又葬北邙山。
中橋車馬長無已，下渡舟航亦不閒。冢墓纍纍人擾擾，遼東悵望鶴飛還。
[頁]卷,冊....[5167]456,14
第2178筆
　　　　三月三日　白居易
畫堂三月初三日，絮撲窗紗燕拂簷。蓮子數杯嘗冷酒，柘枝一曲試春衫。
階臨池面勝看鏡，戶映花叢當下簾。指點樓南玩新月，玉鉤素手兩纖纖。
[頁]卷,冊....[5168]456,14
第2179筆
　　　　雨中聽琴者彈別鶴操　白居易
雙鶴分離一何苦，連陰雨夜不堪聞。莫教遷客孀妻聽，嗟歎悲啼（一作泥）殺君。
[頁]卷,冊....[5168]456,14
第2180筆
　　　　酬鄭二司錄與李六郎中寒食日相過同宴見贈（二人並是同年）白居易
偶因冷節會嘉賓，況是平生心所親。迎接須矜疏傳老，祗供莫笑阮家貧。
杯盤狼籍宜侵（一作親）夜，風景闌珊欲過春。相對喜歡還悵望，同年只有此三人。
[頁]卷,冊....[5168]456,14
第2181筆
　　　　喜楊六侍御同宿（一喜下有與字）　白居易
岸幘靜言明月夜，匡床閒臥落花朝。二三月裏饒春睡，七八年來不早朝。
濁水清塵難會合，高鵬低鷃各逍遙。眼看又上青雲去，更卜同衾一兩宵。
[頁]卷,冊....[5168]456,14
第2182筆
　　　　殘春詠懷贈楊慕巢侍郎　白居易
位逾三品目，（太子少傅官三品。）年過六旬時，（予今年六十五。）不道官班下，其如筋力衰。
猶憐好風景，轉重舊親知。少壯難重得，歡娛且強為。
興來池上酌，醉出袖中詩。靜話開襟久，閒吟放醆遲。
落花無限雪，殘鬢幾多絲。莫說傷心事，春翁易酒悲。
[頁]卷,冊....[5168]456,14
第2183筆
　　　　閒居春盡[5168]　白居易
閒泊池舟靜掩扉，老身慵出客來稀。愁應暮雨留教住，春被殘鶯喚遣歸。
揭甕偷嘗新熟酒，開箱試著舊生衣。冬裘夏葛相催促，垂老光陰速似飛。
[頁]卷,冊....[5169]456,14
第2184筆
　　　　春盡日天津橋醉吟偶（一無偶字）呈李尹侍郎　白居易
宿雨洗天津，無泥未有塵。初晴迎早夏，落照送殘春。
興發詩隨口，狂來酒寄身。水邊行嵬峨，橋上立逡巡。
疏傳心情老，吳公政化新。三川徒有主，風景屬閒人。
[頁]卷,冊....[5169]456,14
第2185筆
　　　　池上逐涼二首　白居易
青苔地上消殘暑，綠樹陰前逐晚涼。輕屐單衫薄紗帽，淺池平岸庳藤床。
簪纓怪我情何薄，泉石諳君味甚長。遍問交親為老計，多言宜靜不宜忙。

窗間睡足休高枕，水畔閒（一作行）來上小船。櫂遣禿頭奴子撥，茶教纖手侍兒煎。
門前便是紅塵地，林外無非赤日天。誰信好風清簟上，更無一事但翛然。

[頁]卷,冊....[5169]456,14
第2186筆
　　　　香山避暑二絕　白居易
六月灘聲如猛雨，香山樓北暢師房。夜深起憑闌干立，滿耳潺湲滿面涼。

紗巾草履竹疏衣，晚下香山蹋翠微。一路涼風十八里，臥乘籃輿睡中歸。

[頁]卷,冊....[5169]456,14
第2187筆
　　　　老夫　白居易
七八年來遊洛都，三分遊伴二分無。風前月下花園裏，處處唯殘箇老夫。
世事勞心非富貴，人間（一作生）實事是歡娛。誰能逐我來閒坐，時共酣歌傾一壺。
[頁]卷,冊....[5169]456,14
第2188筆
　　　　香山下（一無下字）卜居　白居易
老須為老計，老計在抽簪。山下初投足，人間久息心。
亂藤遮石壁，絕澗護雲林。若要深藏處，無如此處深。
[頁]卷,冊....[5170]456,14
第2189筆
　　　　無長物　白居易
莫訝家居窄，無嫌活計貧。只緣無長物，始得作閒人。
青竹單床簟，烏紗獨幅巾。其餘皆稱是，亦足奉吾身。
[頁]卷,冊....[5170]456,14
第2190筆
　　　　宿香山寺酬廣陵牛相公見寄（來詩云：唯羨東都白居士，月明香積間禪師，時牛相三表乞退，有詔不許）　白居易
手札八行詩一篇，無由相見但依然。君匡聖主方行道，我事空王正坐禪。
支許徒思遊白月，夔龍未放下青天。應須且為蒼生住，猶去懸車十四年。（牛相公今年五十七。）
[頁]卷,冊....[5170]456,14
第2191筆
　　　　以詩代書寄戶部楊侍郎勸買東鄰王家宅　白居易
勸君買取東鄰宅，與我衡門相並開。雲映嵩峰當戶牖，月和伊水入池臺。
林園亦要聞閒置，筋力應須及健迴。莫學因循白賓客，欲年六十始歸來。
[頁]卷,冊....[5170]456,14
第2192筆
　　　　贈談客　白居易
上客清談何亹亹，幽人閒思自寥寥。請君休說長安事，膝上風清琴正調。
[頁]卷,冊....[5170]456,14
第2193筆
　　　　初入香山院對月（太和六年秋作）　白居易
老住香山初到夜，秋逢白月正圓時。從今便是家山月，試問清光知不知。
[頁]卷,冊....[5170]456,14
第2194筆
　　　　題龍門堰西澗　白居易
東岸菊叢西岸柳，柳陰煙合菊花開。一條秋水琉璃色，闊狹纔容小舫（一作艇）迴。
除卻悠悠白少傅，何人解入此中來。
[頁]卷,冊....[5171]456,14
第2195筆
　　　　秋霖中奉裴令公見招早出赴會馬上先寄六韻　白居易
雨暗三秋日，泥深一尺時。老人平旦出，自問欲何之。
不是尋醫藥，非干送別離。素書傳好語，絳帳赴佳期。
續借桃花馬，催迎楊柳姬。只愁張錄事，罰我怪來遲。
[頁]卷,冊....[5171]456,14
第2196筆
　　　　嘗酒聽歌招客　白居易
一甕香（一作新）醪新插芻（一作篘），雙鬟小妓薄能謳。管弦漸好新教得，羅綺雖貧免外求。
世上貪忙不覺苦，人間除醉即須愁。不知此事君知否，君若知時從我遊。
[頁]卷,冊....[5171]456,14
第2197筆
　　　　八月三日夜作（一無夜字）　白居易
露白月微明，天涼景物清。草頭珠顆冷，樓角玉鉤生。
氣爽衣裳健，風疏砧杵鳴。夜衾香有思，秋簟冷無情。
夢短眠頻覺，宵長起暫行。燭凝臨曉影，蟲怨欲寒聲。
槿老花先盡，蓮凋子始成。四時無了日，何用嘆衰榮。
[頁]卷,冊....[5171]456,14
第2198筆
　　　　病中贈南鄰覓酒　白居易
頭痛牙疼三日臥，妻看煎藥婢來扶。今朝似校抬頭語，先問南鄰有酒無。
[頁]卷,冊....[5171]456,14
第2199筆
　　　　曉眠後寄楊戶部[5171]　白居易
軟綾腰褥薄綿被，涼冷秋天穩暖身。一覺曉眠殊有味，無因寄與早朝人。
[頁]卷,冊....[5172]456,14
第2200筆
　　　　秋雨夜眠　白居易
涼冷三秋夜，安閒一老翁。臥遲燈滅後，睡美雨聲中。
灰宿溫瓶火，香添煖被籠。曉晴寒未起，霜葉滿階紅。
[頁]卷,冊....[5172]456,14
第2201筆
　　　　喜夢得自馮翊歸洛兼呈令公　白居易
上客新從左輔迴，高陽興助洛陽才。已將四海聲名去，又占三春風景來。
甲子等頭憐共老，文章敵手莫相猜。鄒枚未用爭詩酒，且飲梁王賀喜杯。
[頁]卷,冊....[5172]456,14
第2202筆
　　　　齋戒滿夜戲招夢得　白居易
紗籠燈下道場前，白日持齋夜坐禪。無復更思身外事，未能全盡世間緣。
明朝又擬親杯酒，今夕先聞理管弦。方丈若能來問疾，不妨兼有散花天。
[頁]卷,冊....[5172]456,14
第2203筆
　　　　和令公問劉賓客歸來稱意無之作　白居易
水南秋一半，風景未蕭條。皂蓋迴沙苑，藍輿上洛橋。
閒嘗黃菊酒，醉唱紫芝謠。稱意那勞問，請（平聲）錢不早朝。
[頁]卷,冊....[5172]456,14
第2204筆
　　　　酬夢得窮秋夜坐即事見寄　白居易
焰細燈將盡，聲遙漏正長。老人秋向火，小女夜縫裳。
菊悴籬經雨，萍銷水得霜。今冬煖寒酒，先擬共君嘗。
[頁]卷,冊....[5172]456,14
第2205筆
　　　　偶於維揚牛相公處覓得箏箏未到先寄詩來走筆戲答（來詩云：但愁封寄去，魔物或驚禪。）　白居易
楚匠饒巧思，秦箏多好音。如能惠一面，何啻直雙金。
玉柱調須品，朱弦染要深。會教魔女弄，不動是禪心。
[頁]卷,冊....[5173]456,14
第2206筆
　　　　答夢得秋庭獨坐見贈　白居易
林梢隱映夕陽殘，庭際蕭疏夜氣寒。霜草欲枯蟲思急，風枝未定鳥棲難。
容衰見鏡同惆悵，身健逢杯且喜歡。應是天教相煖熱，一時垂老與閒宮。
[頁]卷,冊....[5173]456,14
第2207筆
　　　　長齋月滿攜酒先與夢得對酌醉中同赴令公之宴戲贈夢得　白居易
齋宮（一作公）前日滿三旬，酒榼今朝一拂塵。乘興還同訪戴客，解酲仍對姓劉人。
病心湯沃寒灰活。老面花生朽木春，若怕平原怪先醉。知君未慣吐車茵。
[頁]卷,冊....[5173]456,14
第2208筆
　　　　奉酬淮南牛相公思黯見寄二十四韻（每對雙關分敘兩意）　白居易
白老忘機客，牛公濟世賢。鷗棲心戀水，鵬舉翅摩天。
累就優閒（一作賢）秩，連操造化權。貧司甚蕭灑，榮路自喧闐。
望苑三千日，台階十五年。是人皆棄忘，何物不陶甄。（居易三任宮寮，皆分司東都。於茲八載，思黯出入外內。凡十五年，皆同平章事。）
籃輿遊嵩嶺，油幢鎮海壖。竹篙撐釣艇，金甲擁樓船。
雪夜尋僧舍，春朝列妓筵。長齋儼香火，密宴簇花鈿。
自覺閒勝鬧，遙知醉笑禪。是非分未定，會合杳無緣。
我正思揚府，君應望洛川。西來風褭褭，南去雁連連。
日落龍門外，潮生瓜步前。秋同一時盡，月共兩鄉圓。
舊眷交歡在，新文氣調全。慚無白雪曲，難答碧雲篇。
金谷詩誰賞，蕪城賦眾傳。珠應哂魚目，鉛未伏龍泉。
遠訊（一作許）驚魔物，深情[5173]寄酒錢。霜紈一百疋，玉柱十三弦。（思黯遠寄箏來，先寄詩云。但愁封寄去，魔物或驚禪。仍與酒資同去。）
楚醴來尊裏，秦聲（一作箏）送耳邊。何時（一作如）紅燭下，相對一陶然。
[頁]卷,冊....[5174]456,14
第2209筆
　　　　吳秘監每有美酒獨酌獨醉但蒙詩報不以飲招輒此戲酬兼呈夢得　白居易
蓬山仙客下煙霄，對酒唯吟獨酌謠。不怕道狂揮玉爵，（記云：飲玉爵者弗揮），亦曾乘興解金貂。（吳監前任散騎常侍。）
君稱名士誇能飲，（王孝伯云：但常無事，讀離騷，痛飲，即可稱名士。）我是愚夫肯（一作可）見招。（獨酌謠云：愚夫子不招。）賴有伯倫為醉伴，何愁不解傲松喬。
[頁]卷,冊....[5174]456,14
第2210筆
　　　　酬夢得霜夜對月見懷　白居易
淒清冬夜景，搖落長年情。月帶新霜色，碪和遠雁聲。
暖憐爐火近，寒覺被衣輕。枕上酬佳句，詩成夢不成。
[頁]卷,冊....[5174]456,14
第2211筆
　　　　初冬月夜得皇甫澤州手札并詩數篇因遣報書偶題長句　白居易
清冷玉韻兩三章，落箔銀鉤七八行。心逐報書懸雁足，夢尋來路繞羊腸。
水南地空多明月，山北天寒足早霜。（履道所居在水南，澤州在太行之北地也。）最恨潑醅新熟酒，迎冬不得共君嘗。
[頁]卷,冊....[5174]456,14
第2212筆
　　　　雪中酒熟欲攜訪吳監先寄此詩　白居易
新雪對新酒，憶同傾一杯。自然須訪戴，不必待延枚。（雪賦云：延枚叟。）
陳榻無辭解，袁門莫懶開。笙歌與談笑，隨事自將來。
[頁]卷,冊....[5174]456,14
第2213筆
　　　　酬令公雪中見贈訝不與夢得同相訪[5174]　白居易
雪似鵝毛飛散亂，人披鶴氅立裴回。鄒生枚叟非無興，唯待梁王召即來。
[頁]卷,冊....[5175]456,14
第2214筆
　　　　題酒甕呈夢得　白居易
若無清酒兩三甕，爭向白鬚千萬莖。麴銷愁真得力，光陰催老苦無情。
凌煙閣上功無分，伏火爐中藥未成。更擬共君何處去，且來同作醉先生。
[頁]卷,冊....[5175]456,14
第2215筆
　　　　迂叟　白居易
一辭魏闕就商賓，散地閒居八九春。初時被目為迂叟，近日蒙呼作隱人。
冷暖俗情諳世路，是非閒論任交親。應須繩墨機關外，安置疏愚鈍滯身。
[頁]卷,冊....[5175]456,14
第2216筆
　　　　洛下閒居寄山南令狐相公　白居易
已收身向園林下，猶寄名於祿仕間。不鍛嵇康彌懶靜，無金疏傳更貧閒。
支分門內餘生計，謝絕朝中舊往還。唯是相君忘未得，時思漢水夢巴山。
[頁]卷,冊....[5175]456,14
第2217筆
　　　　惜春贈李尹　白居易
春色有時盡，公門終日忙。兩衙但（平聲）不闕，一醉亦何妨。
芳樹花團雪，衰翁鬢撲霜。知君倚年少，未苦惜風光。
[頁]卷,冊....[5175]456,14
第2218筆
　　　　對酒勸令公開春遊宴　白居易
時泰歲豐無事日，功成名遂自由身。前頭更有忘憂日，向上應無快活人。
自去年來多事故，從今日去少交親。宜須數數謀歡會，好作開成第二春。
[頁]卷,冊....[5175]456,14
第2219筆
　　　　與夢得偶同到敦詩宅感而題壁　白居易
山東纔副蒼生願，（漢書云：山東出相。）川上俄驚逝水波。履道淒涼新第宅，（敦詩宅在履道，修造初成。）宣城零落舊笙歌。（崔家妓樂，多歸宣州也。）
園荒唯有薪堪採，門冷兼無雀可羅。今日相逢（一作隨）偶同到，傷心不是故經過。
[頁]卷,冊....[5176]456,14
第2220筆
　　　　楊六尚書新授東川節度使代妻戲賀兄嫂二絕　白居易
劉綱與婦共昇仙，弄玉隨夫亦上天。何似沙哥領崔嫂，碧油幢引向東川。

金花銀碗饒君（一作兄）用，罨畫羅衣盡（上聲）嫂裁。覓得黔婁為妹婿，可能空寄蜀茶來。

[頁]卷,冊....[5176]456,14
第2221筆
　　　　閒遊即事　白居易
郊野遊行熟，村園次第過。驀山尋浥澗，蹋水渡伊河。
寒食青青草，春風瑟瑟波。逢人共杯酒，隨馬有笙歌。
勝事經非少，芳辰過亦多。還須自知分，不老擬如何。
[頁]卷,冊....[5176]456,14
第2222筆
　　　　六十六　白居易
七十欠四歲，此生那足論。每因悲物故，還且喜身存。
安得頭長黑，爭教眼不昏。交游成拱木，婢僕見曾孫。
瘦覺腰金重，衰憐鬢雪繁。將何理老病，應付與空門。
[頁]卷,冊....[5176]456,14
第2223筆
　　　　池上早春即事招（英華作嘲）夢得　白居易
老更驚年改，閒先覺日長。晴熏榆莢黑，春染柳梢黃。
雲（一作雪）破山呈色，冰融水放光。低平穩船舫，輕暖好衣裳。
白角三升榼，紅茵六尺床。偶遊難得伴，獨醉不成狂。
我有中心樂，君無外事忙。經過莫慵懶，相去兩三坊。
[頁]卷,冊....[5176]456,14
第2224筆
　　　　因夢得題公垂所寄蠟燭因寄公垂　白居易
照梁初日光相似，出水新蓮艷不如。卻寄兩條君令（一作領）取，明年雙引入中書。（宰相入朝舉雙燭，餘官各一。）
[頁]卷,冊....[5177]456,14
第2225筆
　　　　令公南莊花柳正盛欲偷一賞先寄二篇　白居易
最憶樓花千萬朵，偏憐堤柳兩三株。擬提社酒攜村妓，擅入朱門莫怪無。（映樓桃花，拂堤垂柳。是莊上最勝絕處，故舉以為對。）

可惜亭臺閒度日，欲偷風景暫遊春。只愁花裏鶯饒舌，飛入宮城報主人。

[頁]卷,冊....[5177]456,14
第2226筆
　　　　春夜宴席上戲贈裴淄川　白居易
九十不衰真地仙，（裴年九十不衰羸）。六旬猶健亦天憐，（予自謂也。）今年相遇鶯花月，此夜同歡歌酒筵。
四座齊聲和絲竹，兩家隨分鬥金鈿。留君到曉無他意，圖向君前作少年。
[頁]卷,冊....[5177]456,14
第2227筆
　　　　贈夢得　白居易
年顏老少與君同，眼未全昏耳未聾。放醉臥為春日伴，趁歡行入少年叢。
尋花借馬煩川守，弄水偷船惱令公。聞道洛城人盡怪，呼為劉白二狂翁。
[頁]卷,冊....[5177]456,14
第2228筆
　　　　晚春欲攜酒尋沈四著作先以六韻寄之　白居易
病容衰慘澹，芳景晚蹉跎。無計留春得，爭能奈老何。
篇章慵報答，杯讌喜經過。顧我酒狂久，負君詩債多。（沈前後惠詩十餘首，春來多醉。竟未酬答，今故云爾。）
敢辭攜綠蟻，只願見青娥。最憶陽關唱，真珠一串歌。（沈有謳者，善唱西出陽關無故人詞。）
[頁]卷,冊....[5177]456,14
第2229筆
　　　　三月三日祓禊洛濱（并序。才調集作祓禊日遊於斗門亭。一本無此題，序即題也。）　白居易
　　開成二年三月三日。河南尹李待價以人和歲稔，將禊於洛濱。前一日
　　，啟留守裴令公，令公明日，召太子少傅白居易、太子賓客蕭籍、李
　　仍叔、劉禹錫。前中書舍人鄭居中、國子司業裴惲、河南少尹李道樞
　　、倉部郎中崔晉、司封員外郎張可續（一作績）、駕部員外郎盧言、
　　虞部員外郎苗愔、和州刺史裴儔、淄州刺史裴洽、檢校禮部員外郎楊
　　魯士、四門博士談弘謨等一十五人。合宴於舟中。由斗亭歷魏堤。抵
　　津橋，登臨泝沿。自晨及暮，簪組交映，歌笑間發，前水嬉而後妓樂
　　，左筆硯而右壺觴，望之若仙，觀者如賭。盡風光之賞，極遊泛之娛
　　。美景良辰，賞心樂事，盡得於今日矣。若不記錄，謂洛無人。晉公
　　首賦一章，鏗然玉振，顧謂四座，繼而和之，居易舉酒抽毫，奉十二
　　韻以獻，座上作。
三月草萋萋，黃鶯歇又啼。柳橋晴有絮，沙路潤無泥。
禊事修初半（一作畢），遊人到欲齊。金鈿耀桃李，絲管駭鳧鷖。
轉岸迴船尾，臨流簇馬蹄。鬧翻（一作於）揚子渡，蹋破魏王堤。
妓接謝公宴，詩陪荀令題。舟同李膺泛，醴為穆生攜。
水引春心蕩，花牽醉眼迷。塵街從鼓動，煙樹任鴉棲。
舞急紅腰軟（一作凝），歌遲翠黛低。夜歸何用燭，新月鳳樓西。
[頁]卷,冊....[5178]456,14
第2230筆
　　　　同夢得暮春寄賀東西川二楊尚書　白居易
龍節對持真可愛，雁行相接更堪誇。兩川風景同三月，千里江山屬一家。
魯衛定知連氣色，潘楊亦覺有光華。（予與二公皆忝姻眷。）應憐洛下分司伴。冷宴閒遊老看花。
[頁]卷,冊....[5178]456,14
第2231筆
　　　　喜小樓西新柳抽條　白居易
一行弱柳前年種，數尺柔條今日新。漸欲拂他騎馬客，未多遮得上樓人。
須教碧玉羞眉黛，莫與紅桃作[5178]麴塵。為報金堤千萬樹，饒伊未敢苦爭春。
[頁]卷,冊....[5179]456,14
第2232筆
　　　　晚春酒醒尋夢得　白居易
料合同惆悵，花殘酒亦殘。醉心忘老易，醒眼別春難。
獨出雖慵懶，相逢定喜歡。還攜小蠻去，試覓老劉看。（小蠻，酒榼名也。）
[頁]卷,冊....[5179]456,14
第2233筆
　　　　感事　白居易
服氣崔常侍（晦叔），燒丹鄭舍人（居中）。常期生羽翼，那忽化灰塵。
每遇淒涼事，還思潦倒身。唯知趁杯酒，不解鍊金銀。
睡適三尸性，慵安五藏神。無憂亦無喜，六十六年春。
[頁]卷,冊....[5179]456,14
第2234筆
　　　　和裴令公南莊絕句（裴云：野人不識中書令，喚作陶家與謝家。）　白居易
陶廬僻陋那堪比，謝墅幽微不足攀。何似嵩峰三十六，長隨申甫作家山。
[頁]卷,冊....[5179]456,14
第2235筆
　　　　宅西有流水牆下構小樓臨玩之時頗有幽趣因命歌酒聊以自娛獨醉獨吟偶題五絕句　白居易
伊水分來不自由，無人解愛為誰流。家家拋向牆根底，唯我栽蓮越（一作起）小樓。

水色波文何所似，麴塵羅帶一條斜。莫言羅帶春無主，自置樓來屬白家。

日灩水光搖素壁，風飄樹影拂朱欄。皆言此處宜弦管，試奏霓裳一曲看。

霓裳奏（一作試）罷唱梁州，紅袖斜翻翠黛愁。應是遙聞勝近聽，行人欲過盡迴頭。

獨醉還須得歌舞，自娛何必要親賓。當時一部清商樂，亦不長將樂外人。

[頁]卷,冊....[5179]456,14
第2236筆
　　　　偶作　白居易
籃舁出即忘歸舍，柴戶昏猶未掩關。聞客病時慚體健，見人忙處覺心閒。
清涼秋寺行香去，和暖春城拜表還。木雁一篇須記取，致身才與不才間。
[頁]卷,冊....[5180]456,14
第2237筆
　　　　因夢得酬牛相公初到洛中小飲見贈（時牛相公辭罷揚州節度，就拜東都留守。）　白居易
淮南揮手拋紅旆，洛下迴頭向白雲。政事堂中老丞相，制科場裏舊將軍。
宮城煙月饒全占，關塞風光請半分。詩酒放狂猶得在，莫欺白叟與劉君。
[頁]卷,冊....[5180]456,14
第2238筆
　　　　幽居早秋閒詠　白居易
幽僻囂塵外，清涼水木間。臥風秋拂簟，步月夜開關。
且得身安泰，從他世險艱。但休爭要路，不必入深山。
軒鶴留何用，泉魚放不還。誰人知此味，臨老十年閒。
[頁]卷,冊....[5180]456,14
第2239筆
　　　　和令狐僕射小飲聽阮咸　白居易
掩抑復淒清，非琴不是箏。還彈樂府曲，別占阮家名。
古調何人識，初聞滿座驚。落盤珠歷歷，搖珮玉琤琤。
似勸杯中物，如含林下情。時移音律改，豈是昔時聲。
[頁]卷,冊....[5180]456,14
第2240筆
　　　　燒藥不成命酒獨醉　白居易
白髮逢秋王（去聲），丹砂見火空。不能留奼女，爭免作衰翁。
賴有杯中綠，能為面上紅。少年心不遠，只在半酣中。
[頁]卷,冊....[5180]456,14
第2241筆
　　　　送盧郎中赴河東裴令公幕[5180]　白居易
別時暮雨洛橋岸，到日涼風汾水波。荀令見君應問我，為言秋草閉門多。
[頁]卷,冊....[5181]456,14
第2242筆
　　　　送李滁州　白居易
君於覺路深留意，我亦禪門薄致功。未悟病時須去病，已知空後莫依空。
白衣臥病（一作疾）嵩山下，皂蓋行春楚水東。誰道三年千里別，兩心同在道場中。
[頁]卷,冊....[5181]456,14
第2243筆
　　　　長齋月滿寄思黯　白居易
一日不見如三月，一月相思如七年。似隔山河千里地，仍當風雨九秋天。
明朝齋滿相尋去，挈榼抱衾同醉眠。
[頁]卷,冊....[5181]456,14
第2244筆
　　　　冬夜對酒寄皇甫十　白居易
霜殺中庭草，冰生後院池。有風空動樹，無葉可辭枝。
十月苦長夜，百年強半時。新開一瓶酒，那得不相思。
[頁]卷,冊....[5181]456,14
第2245筆
　　　　歲除夜對酒　白居易
衰翁歲除夜，對酒思悠然。草白經霜地，雲黃欲雪天。
醉依（烏皆切）香枕坐，慵傍煖爐眠。洛下閒來久，明朝是十年。
[頁]卷,冊....[5181]456,14
第2246筆
　　　　寄獻北都留守裴令公（并序，今本以序為題，此從英華本增。）　白居易
　　司徒令公分守東洛，移鎮北都。一心勤王，三月成政。形容盛德，實
　　在歌詩。況辱知音，敢不先唱。輒奉五言四十韻寄獻，以抒下情。
天上中台正，人間一品高。（中書令上應中台，司徒官一品。）休明值堯舜，勳業過蕭曹。
始擅文三捷，（進士及第、博學制策。連登三科。）終兼武六韜。動人名赫赫，憂國意忉忉。
盪（一作伐）蔡擒封豕，（吳元濟也。）平齊斬巨鼇。（李師道也。）兩河收土宇，四海定波濤。
寵重移宮籥，（自東都留守授北京留守。）恩新換閫旄。保釐東宅靜，（周公、召公東治洛邑。）守護北門牢。
晉國封疆闊，并州士馬豪。胡兵驚赤幟，邊雁避烏號。
令下流如水，仁霑澤似膏。路喧歌五袴，軍醉感單醪。
將校森貔武，賓僚儼雋髦。客無煩夜柝，吏不犯秋毫。
神在臺駘助，魂亡獫狁逃。德星銷彗孛，霖雨滅腥臊。
烽戍高臨代，關河遠控洮。汾雲晴（一作時）漠漠，朔吹冷颼颼。
豹尾交牙戟，虯鬚捧佩刀。通天白犀帶，照地紫麟袍。
羌管吹楊柳，燕姬酌蒲萄。（蒲萄酒出太原。）銀含鑿落醆（一作線），金屑琵琶槽。
遙想從軍樂，應忘報國勞。紫微留（一作含）北闕，（中書令即紫微令也。）綠野寄東皋。（綠野堂在東都午橋莊也。）
忽憶前時會，多慚下客叨。清宵陪讌話，美景從遊遨。
花月還同賞，琴詩雅自操。朱弦拂宮徵，洪筆振風騷。
近竹開方[5182]丈，依林架桔槔。春池八九曲，畫舫兩三艘。
徑滑苔黏屐，潭深水沒篙。綠絲縈岸柳，紅粉映樓桃。（皆午橋莊中佳境。）
為穆先陳醴，（居易每十齋日在會。常蒙以二勒湯代酒也。）招劉共藉糟。（劉夢得也。）舞鬟金翡翠，歌頸玉蠐螬。
盛德終難過（一作退），明時豈易遭。公雖慕張范，（張良、范蠡。）帝未舍伊皋。
眷戀心方結，踟躕首已搔。鸞皇上寥廓，燕雀任蓬蒿。
欲獻文狂簡，徒煩思鬱陶。可憐四百字，輕重抵鴻毛。
[頁]卷,冊....[5183]457,14
第2247筆
　　　　和東川楊慕巢尚書府中獨坐感戚在懷見寄十四韻　白居易
　　慕巢感戚虔州弟喪逝，感己之榮。盛有歸洛之意，故敘而和之也。
我是知君者，君今意若何。窮通時不定，苦樂事相和。
東蜀歡殊渥，西江歎逝波。只緣榮貴極，翻使感傷多。
行斷風驚雁（慕巢及楊九楊十。前年來，兄弟三人，各在一處），年侵日下坡。片心休慘戚，雙鬢已蹉跎。
紫綬黃金印，青幢白玉珂。老將榮補貼，愁用道銷磨。
外府饒杯酒，中堂有綺羅。應須引滿飲，何不放狂歌。
錦水通巴峽，香山對洛河。將軍馳鐵馬，少傅步銅駝。
深契憐松竹，高情憶薜蘿。懸車年甚遠，未敢故（一作放）相過。
[頁]卷,冊....[5183]457,14
第2248筆
　　　　分司洛中多暇數與諸客宴遊醉後狂吟偶成十韻因招夢得賓客兼呈思黯奇章公　白居易
性與時相遠，身將世兩忘。寄名朝士籍，寓興少年場。
老豈無談笑，貧猶有酒漿。隨時來伴侶，逐日用風光。
數數遊何爽，些些病未妨。天教榮啟樂，人怨接輿狂。
改業為逋客，移家住醉鄉。不論招夢得，兼擬誘奇章。
要路風波險，權門市井忙。世間無可戀，不是不思量。
[頁]卷,冊....[5183]457,14
第2249筆
　　　　小歲日喜談氏外孫女孩滿月　白居易
今旦夫妻喜，他人豈得知。自嗟生女晚，敢訝見孫遲。
物以稀為貴，情因老更慈。新年逢吉日，滿月乞名時。（因名引珠。）
桂燎熏花果，蘭湯洗玉肌。懷中有可抱，何必是男兒。
[頁]卷,冊....[5184]457,14
第2250筆
　　　　閒吟贈皇甫郎中親家翁（新與皇甫結姻）　白居易
誰能嗟歎光陰暮，豈復憂愁活計貧。忽忽不知頭上事，時時猶憶眼中人。
早為良友非交勢，晚接嘉姻不失親。最喜兩家婚嫁畢，一時抽得尚平身。
[頁]卷,冊....[5184]457,14
第2251筆
　　　　夢得臥病攜酒相尋先以此寄　白居易
病來知少客，誰可以為娛。日晏開門未，秋寒有酒無。
自宜相慰問，何必待招呼。小疾無妨飲，還須挈一壺。
[頁]卷,冊....[5184]457,14
第2252筆
　　　　酬思黯戲贈同用狂字　白居易
鍾乳三千兩，金釵十二行。妒他心似火，欺我鬢如霜。（思黯自誇前後服鍾乳三千兩，甚得力。而歌舞之妓頗多，來詩謔予羸老。故戲答之。）
慰老資歌笑。銷愁仰酒漿，眼看狂不得。狂得且須狂。
[頁]卷,冊....[5184]457,14
第2253筆
　　　　又戲答絕句（來句云：不是道公狂不得，恨公逢我不敢狂。）　白居易
狂夫與我兩相忘，故態些些亦不妨。縱酒放歌聊自樂，接輿爭解教人狂。
[頁]卷,冊....[5184]457,14
第2254筆
　　　　令狐相公與夢得交情素深眷予分亦不淺一聞薨逝相顧泫然旋有使來得前月未歿之前數日書及詩寄贈夢得哀吟悲歎寄情于詩詩成示予感而[5184]繼和　白居易
緘題重疊語殷勤，存沒交親自此分。前月使來猶理命，今朝詩到是遺文。
銀鉤見晚書無報，玉樹埋深哭不聞。最感一行絕筆字，尚言千萬樂天君。（令狐與夢得手札後云：見樂天君，為伸千萬之誠也。）
[頁]卷,冊....[5185]457,14
第2255筆
　　　　洛下雪中頻與劉李二賓客宴集因寄汴州李尚書　白居易
水南水北雪紛紛，雪裏歡遊莫厭頻。日日暗（一作多）來唯老病，年年少去是交親。
碧氈帳暖梅花溼，紅燎爐香竹葉春。今日鄒枚俱在洛，梁園置酒召何人。
[頁]卷,冊....[5185]457,14
第2256筆
　　　　看夢得題答李侍郎詩詩中有文星之句因戲和之　白居易
看題錦繡報瓊，俱是人天第一才。好遣文星守躔次，亦須防有客星來。
[頁]卷,冊....[5185]457,14
第2257筆
　　　　閒適　白居易
祿俸優饒官不卑，就中閒適是分司。風光暖助遊行（一作人）處，雨雪寒供飲宴時。
肥馬輕裘還且有，粗歌薄酒亦相隨。微躬所要今皆得，只是蹉跎得校遲。
[頁]卷,冊....[5185]457,14
第2258筆
　　　　戲答思黯（思黯有能爭者，以此戲之。）　白居易
何時得見十三弦，待取無雲有月天。願得金波明似鏡，鏡中照出月中仙。
[頁]卷,冊....[5185]457,14
第2259筆
　　　　酬裴令公贈馬相戲（裴詩云：君若有心求逸足，我還留意在名姝，蓋引妾換馬戲，意亦有所屬也。）　白居易
安石風流無奈何，欲將赤驥換青娥。不辭便送東山去，臨老何人與唱歌。
[頁]卷,冊....[5185]457,14
第2260筆
　　　　新歲贈夢得[5185]　白居易
暮齒忽將及，同心私自憐。漸衰宜減食，已喜更加年。
紫綬行聯袂，籃輿出比肩。與君同甲子，歲酒合誰先。
[頁]卷,冊....[5186]457,14
第2261筆
　　　　早春持齋答皇甫十見贈　白居易
正月晴和風氣（一作景）新，紛紛已有醉遊人。帝城花笑長齋客，三（一作二）十年來負早春。
[頁]卷,冊....[5186]457,14
第2262筆
　　　　戲贈夢得兼呈思黯　白居易
霜（一作雙）鬢莫欺今老矣，（傳曰：今老矣，無能為也。）一杯莫笑便陶然。陳郎中處為高戶，裴使君前作少年。（陳商郎中酒戶涓滴。裴洽使君年九十餘。）
顧我獨狂多自哂，與君同病最相憐。月終齋滿誰開素，須擬（一作）奇章置一筵。
[頁]卷,冊....[5186]457,14
第2263筆
　　　　早春憶遊思黯南莊因寄長句　白居易
南莊勝處心常憶，借問軒車早晚遊。美景難忘竹廊下，好風爭奈柳橋頭。
冰消見水多於地，雪霽看山盡入樓。若待春深始同賞，鶯殘花落卻堪愁。
[頁]卷,冊....[5186]457,14
第2264筆
　　　　酬皇甫十早春對雪見贈　白居易
漠漠復雰雰，東風散玉塵。明催竹窗曉，寒退柳園春。
綠醞（一作醑）香堪憶，紅爐暖可親。忍心三兩日，莫作破齋人。
[頁]卷,冊....[5186]457,14
第2265筆
　　　　奉和思黯自題南莊見示兼呈夢得　白居易
謝家別墅最新奇，山展屏風花夾籬。曉月漸沈橋腳底，晨光初照屋梁時。
臺頭有酒鶯呼客，水面無塵風洗池。除卻吟詩兩閒客，此中情狀更誰知。
[頁]卷,冊....[5186]457,14
第2266筆
　　　　送蘄春李十九使君赴郡　白居易
可憐官職好文詞，五十專城未是遲。曉日鏡前無白髮，春風門外有紅旗。
郡中何處堪攜酒，席上誰人解和詩。唯共交親開口笑，知君不及洛陽時。
[頁]卷,冊....[5187]457,14
第2267筆
　　　　自題酒庫　白居易
野鶴一辭籠，虛舟長任風。送愁還鬧處，移老入閒中。
身更求何事，天將富此翁。此翁何處當，酒庫不曾空。（劉仁軌詩云：天將富此翁，以一醉為富也。）
[頁]卷,冊....[5187]457,14
第2268筆
　　　　寒食日寄楊東川　白居易
不知楊六逢寒食，作（古做字）底歡娛過此辰。兜率寺高宜望月，嘉陵江近好遊春。
蠻旗似火行隨馬，蜀妓如花坐遶身。不使黔婁夫婦看，誇張富貴向何人。
[頁]卷,冊....[5187]457,14
第2269筆
　　　　醉後聽唱桂華曲（詩云：遙知天上桂華孤，試問嫦娥更要無。月宮幸有閒田地，何不中央種兩株。此曲韻怨切，聽輒感人，故云爾。）　白居易
桂華詞意苦丁寧，唱到常娥醉便醒。此是人間腸斷曲，莫教不得意人聽。
[頁]卷,冊....[5187]457,14
第2270筆
　　　　酬夢得以予五月長齋延僧徒絕賓友見戲十韻　白居易
賓客懶逢迎，翛然池館清。簷閒空燕語，林靜未蟬鳴。
葷血還（一作初）休食，杯觴亦罷傾。三春多放逸，五月暫修行。
香印朝煙細，紗燈夕焰明。交遊諸長老，師事古先生。（竺乾，古先生也。）
禪後心彌寂，齋來體更輕。不唯忘肉味，兼擬滅風情。
蒙以聲聞待，難將戲論爭。虛空若有佛，靈運恐先成。
[頁]卷,冊....[5187]457,14
第2271筆
　　　　奉和裴令公三月上巳日遊太原龍泉憶去歲禊洛見示之作（依來體雜言。）　白居易
去歲暮春上巳，共泛洛水中流。今歲暮春上巳，獨立香山下頭。
風光閑寂寂，旌旆遠悠悠。丞相府歸晉國，太行山礙并州。
鵬背負天龜曳尾，雲泥不可得同遊。
[頁]卷,冊....[5188]457,14
第2272筆
　　　　又和令公新開龍泉晉水二池　白居易
舊有潢污泊，今為白水塘。（詩云：方塘含白水。）笙歌聞四面，樓閣在中央。
春變煙波色，晴添樹木光。龍泉信為美，莫忘午橋莊。
[頁]卷,冊....[5188]457,14
第2273筆
　　　　早夏曉興贈夢得　白居易
窗明簾薄透朝光，臥整巾簪起下床。背壁燈殘經宿焰，開箱衣帶隔年香。
無情亦任他春去，不醉爭銷得晝長。一部清商一壺酒，與君明日暖新堂。
[頁]卷,冊....[5188]457,14
第2274筆
　　　　春日題乾元寺上方最高峰亭　白居易
危亭絕頂四無鄰，見盡三千世界春。但覺虛空無障礙，不知高下幾由旬。
迴看官路三條線，卻望都城一片塵。賓客暫遊無半日，王侯不到便終身。
始知天造空閒境，不為忙人富貴人。
[頁]卷,冊....[5188]457,14
第2275筆
　　　　奉和思黯相公以李蘇州所寄太湖石奇狀絕倫因題二十韻見示兼呈夢得　白居易
錯落復崔嵬，蒼然玉一堆。峰駢仙掌出，罅坼劍門開。
峭頂高危矣，盤根下壯哉。精神欺竹樹，氣色壓亭臺。
隱起磷磷狀，凝成瑟瑟胚。廉稜露鋒刃，清越扣瓊瑰。
岌嶪形將動，巍峨勢欲摧。奇應潛鬼怪，靈合蓄雲（一作風）雷。
黛潤霑新雨，斑明點古苔。未曾棲鳥雀，不肯染塵埃。
尖削琅玕筍，窪剜瑪瑙纍。海神移碣[5188]石，畫障簇天台。
在世為尤物，如人負逸才。渡江一葦載，入洛五丁推。
出處雖無意，升沈亦有媒。（媒為李蘇州。）拔從水府底，置向相庭隈。
對稱吟詩句，看宜把酒杯。終隨金礪用，不學玉山頹。
疏傅心偏愛，園公眼屢迴。共嗟無此分，虛管太湖來。（居易與夢得俱典姑蘇。而不獲此石。）
[頁]卷,冊....[5189]457,14
第2276筆
　　　　奉和思黯相公雨後林園四韻見示　白居易
新晴夏景好，復此池邊地。煙樹綠含滋，水風清有味。
便成林下隱，都忘門前事。騎吏引歸軒，始知身富貴。
[頁]卷,冊....[5189]457,14
第2277筆
　　　　晚夏閒居絕無賓客欲尋夢得先寄此詩　白居易
魚筍朝餐飽，蕉紗暑服輕。欲為窗下寢，先傍水邊行。
晴引鶴雙舞，秋生蟬一聲。無人解相訪，有酒共誰傾。
老更諳時事，閒多見物情。只應劉與白，二叟自相迎。
[頁]卷,冊....[5189]457,14
第2278筆
　　　　寄李蘄州　白居易
下車書奏龔黃課，動筆詩傳鮑謝風。江郡謳謠誇杜母，洛城（一作陽）歡會憶車公。
笛愁春盡梅花裏，簟冷秋生薤葉中。（蘄州出好笛，並薤葉簟。）不道蘄州歌酒少，使君難稱與誰同。
[頁]卷,冊....[5189]457,14
第2279筆
　　　　酬思黯相公晚夏雨後感秋見贈　白居易
暮去朝來無歇期，炎涼闇向雨中移。夜長祗合愁人覺，秋冷先應瘦客知。
兩幅彩箋揮逸翰，一聲寒玉振清辭。無憂無病身榮貴，何故沈吟亦感時。
[頁]卷,冊....[5189]457,14
第2280筆
　　　　久雨閒悶對酒偶吟[5189]　白居易
淒淒苦雨暗銅駝，嫋嫋涼風起漕（在到切）河。自夏及秋晴日少，從朝至暮悶時多。
鷺臨池立窺魚笱，隼傍林飛拂雀羅。賴有杯中神聖物，百憂無奈十分何。
[頁]卷,冊....[5190]457,14
第2281筆
　　　　雨後秋涼　白居易
夜來秋雨後，秋氣颯然新。團扇先辭手，生衣不著身。
更添砧引思，難與簟相親。此境誰偏覺，貧閒老瘦人。
[頁]卷,冊....[5190]457,14
第2282筆
　　　　酬夢得早秋夜對月見寄　白居易
吾衰寡情趣，君病懶經過。其奈西樓上，新秋明月何。
庭蕪淒白露，池色澹金波。況是初長夜，東城砧杵多。
[頁]卷,冊....[5190]457,14
第2283筆
　　　　題謝公東山障子　白居易
賢愚共在浮生內，貴賤同趨群動間。多見忙時已衰病，少聞健日肯休閒。
鷹飢受從難退，鶴老乘軒亦不還。唯有風流謝安石，拂衣攜妓入東山。
[頁]卷,冊....[5190]457,14
第2284筆
　　　　謝楊東川寄衣服　白居易
年年衰老交遊少，處處蕭條書信稀。唯有巢兄不相忘，春茶未斷寄秋衣。
[頁]卷,冊....[5190]457,14
第2285筆
　　　　詠懷寄皇甫朗之　白居易
老大多情足往還，招僧待客夜開關。學調氣後衰中健，不用心來鬧處閒。
養病未能辭薄俸，忘名何必入深山。與君別有相知分，同置身於木雁間。
[頁]卷,冊....[5190]457,14
第2286筆
　　　　東城晚歸　白居易
一挑邛杖懸龜榼，雙角吳童控馬銜。晚入東城誰識我，短靴低帽白蕉衫。
[頁]卷,冊....[5191]457,14
第2287筆
　　　　與夢得沽酒閒飲且約後期　白居易
少時猶不憂生計，老後誰能惜酒錢。共把十千沽一斗，相看七十欠三年。
閒徵雅令窮經史，醉聽清吟勝管弦。更待菊黃家醞熟，共君一醉一陶然。
[頁]卷,冊....[5191]457,14
第2288筆
　　　　與牛家妓樂雨後合宴　白居易
玉管清弦聲旖旎，翠釵紅袖坐參差。兩家合奏洞房夜，八月連陰秋雨時。
歌臉有情凝睇久，舞腰無力轉裙遲。人間歡樂無過此，上界西方即不知。
[頁]卷,冊....[5191]457,14
第2289筆
　　　　和楊六尚書喜兩弟漢公轉吳興魯士賜章服命賓開宴用慶恩榮賦長句見示　白居易
華筵賀客日紛紛，劍外歡娛洛下聞。朱紱寵光新照地，彤襜喜氣遠凌雲。
榮聯花萼詩難和，樂助塤箎酒易〔醺〕（曛）。感羨料應知我意，今生此事不如君。
[頁]卷,冊....[5191]457,14
第2290筆
　　　　自詠　白居易
鬚白面微紅，醺醺半醉中。百年隨手過，萬事轉頭空。
臥疾瘦居士，行歌狂老翁。仍聞好事者，將我畫屏風。
[頁]卷,冊....[5191]457,14
第2291筆
　　　　夢得相過援琴命酒因彈秋思偶詠所懷兼寄繼之待價二相府[5191]　白居易
閒居靜侶偶相招，小飲初酣琴欲調。我正風前弄秋思，君應天上聽雲韶。（雲韶雅曲，上多與宰相同聽之。）
時和始見陶鈞力，物遂方知盛聖朝。雙鳳棲梧魚在藻，飛沈隨分各逍遙。
[頁]卷,冊....[5192]457,14
第2292筆
　　　　九月八日酬皇甫十見贈　白居易
君方對酒綴詩章，我正持齋坐道場。處處追遊雖不去，時時吟詠亦無妨。
霜蓬舊鬢三分白，露菊新花一半黃。惆悵東籬不同醉，陶家明日是重陽。
[頁]卷,冊....[5192]457,14
第2293筆
　　　　慕巢尚書書云室人欲為置（一作買）一歌者非所安也以詩相報因而和之　白居易
東川已過二三春，南國須求一兩人。富貴大都多老大，歡娛太半為親賓。
如愁翠黛應堪重，買笑黃金莫訴貧。他日相逢一杯酒，尊前還要落梁塵。
[頁]卷,冊....[5192]457,14
第2294筆
　　　　杪秋獨夜　白居易
無限少年非我伴，可憐清夜與誰同。歡娛牢落中心少，親故凋零四面空。
紅葉樹飄風起後，白鬚人立月明中。前頭更有蕭條物，老菊衰蘭三兩叢。
[頁]卷,冊....[5192]457,14
第2295筆
　　　　憑李睦州訪徐凝山人（凝即睦州之民也。）　白居易
郡守輕詩客，鄉人薄釣翁。解憐徐處士，唯有李郎中。
[頁]卷,冊....[5192]457,14
第2296筆
　　　　蘇州故吏　白居易
江南故吏別來久，今日池邊識我無。不獨使君頭似雪，華亭鶴死白蓮枯。（蓮鶴皆蘇州同來。）
[頁]卷,冊....[5192]457,14
第2297筆
　　　　得楊湖州書頗誇撫民接賓縱酒題詩因以絕句戲之[5192]　白居易
豈獨愛民兼愛客，不唯能飲又能文。白蘋洲上春傳語，柳使君輸楊使君。
[頁]卷,冊....[5193]457,14
第2298筆
　　　　天宮（一作官）閣秋晴晚望　白居易
洛城秋霽後，梵閣暮登時。此日風煙好，今秋節候遲。
霞光紅泛豔，樹影碧參差。莫慮言歸晚，牛家有宿期。
[頁]卷,冊....[5193]457,14
第2299筆
　　　　酬夢得暮秋晴夜對月相憶　白居易
霽月光如練，盈庭復滿池。秋深無熱後，夜淺未寒時。
露葉團荒菊，風枝落病梨。相思懶相訪，應是各年衰。
[頁]卷,冊....[5193]457,14
第2300筆
　　　　同夢得和思黯見贈來詩中先敘三人同讌之歡次有歎鬢髮漸衰嫌孫子催老之意因酬（一作繼）妍唱兼吟鄙懷　白居易
醉伴騰騰白與劉，何朝何夕不同遊。留連燈下明猶飲，斷送尊前倒即休。
催老莫嫌孫稚長，加年須喜鬢毛秋。教他伯道爭存活，無子無孫亦白頭。
[頁]卷,冊....[5193]457,14
第2301筆
　　　　聽歌　白居易
管妙弦清歌入雲，老人合眼醉醺醺。誠知不及當年聽，猶覺聞時勝不聞。
[頁]卷,冊....[5193]457,14
第2302筆
　　　　三年冬隨事鋪設小堂寢處稍似穩暖因念衰病偶吟所懷　白居易
小宅非全陋，中堂不甚卑。聊堪會親族，足以貯妻兒。
暖帳迎冬設，溫爐向夜施。裘新青兔褐，褥軟白猿皮。
似鹿眠深草，如雞宿穩枝。逐身安枕席，隨事有屏帷。
病致衰殘早，貧營活計遲。由來蠶老後，方是繭[5193]成時。
[頁]卷,冊....[5194]457,14
第2303筆
　　　　初冬即事呈夢得　白居易
青氈帳暖喜微雪，紅地爐深宜早寒。走筆小詩能和否，潑醅新酒試嘗看。
僧來乞食因留宿，客到開尊便共歡。臨老交親零落盡，希君恕我取人寬。
[頁]卷,冊....[5194]457,14
第2304筆
　　　　自罷河南已換七尹每一入府悵然舊遊因宿內廳偶題西壁兼呈韋尹常侍　白居易
每日河南府，依然似到家。杯嘗七尹酒，（七官酒味不同。備嘗之矣。）樹看十年花。（即府中新果園。）
且健須歡喜，雖衰莫歎嗟。迎門無故吏，侍坐有新娃。
暖閣謀宵宴，寒庭放晚衙。主人留宿定，一任夕陽斜。
[頁]卷,冊....[5194]457,14
第2305筆
　　　　天寒晚起引酌詠懷寄許州王尚書汝州李常侍　白居易
葉覆冰池雪滿山，日高慵起未開關。寒來更亦無過醉，老後何由可得閒。
四海故交唯許汝，十年貧健是樊蠻。相思莫忘櫻桃會，一放狂歌一破顏。（櫻桃花時，數與許汝二君歡會。甚樂。）
[頁]卷,冊....[5194]457,14
第2306筆
　　　　四年春　白居易
柳梢黃嫩草芽新，又入開成第四春。近日放慵多不出，少年嫌老可相親。
分司吉傅頻過舍，致仕崔卿擬卜鄰。時輩推遷年事到，往還多是白頭人。
[頁]卷,冊....[5194]457,14
第2307筆
　　　　白髮　白居易
白髮生來三十年，而今鬚鬢盡皤然。歌吟終日如狂叟，衰疾多時似瘦仙。
八戒夜持香火印，三光（一作元）朝念蕊珠篇。其餘便被春收拾，不作閒遊即醉眠。
[頁]卷,冊....[5194]457,14
第2308筆
　　　　追歡偶作　白居易
追歡逐樂少閒時，補貼（一作帖）平生得事遲。何處花開曾後看，誰家酒熟不先知。
石樓月下吹蘆管，金谷風前舞柳枝。十聽春啼變鶯舌，三嫌老醜換蛾眉。
樂天一過難知分，猶自咨嗟兩鬢絲（蘆管柳枝已下。皆十年來洛中之事。）
[頁]卷,冊....[5195]457,14
第2309筆
　　　　公垂尚書以白馬見寄光潔穩善以詩謝之　白居易
翩翩白馬稱金羈，領綴銀花尾曳絲。毛色鮮明人盡愛，性靈馴善主偏知。
免將妾換慚來處，試使奴牽欲上時。不蹶不驚行步穩，最宜山簡醉中騎。
[頁]卷,冊....[5195]457,14
第2310筆
　　　　西樓獨立　白居易
身著白衣頭似雪，時時醉立小樓中。路人迴顧應相怪，十一年來見此翁。
[頁]卷,冊....[5195]457,14
第2311筆
　　　　書事詠懷　白居易
官俸將生計，雖貧豈敢嫌。金多輸陸賈，酒足勝陶潛。（陶潛詩云：常苦酒不足。）
床煖僧敷坐，樓晴妓卷簾。日遭齋破用，（每月常持十齋。）春賴閏加添。（是年閏正月也。）
老向歡彌切，狂於飲不廉。十年閒未足，亦恐涉無厭。
[頁]卷,冊....[5195]457,14
第2312筆
　　　　酬夢得比萱草見贈（來篇云：唯君比萱草，相見可忘憂。）　白居易
杜康能散悶，萱草解忘憂。借問萱逢杜，何如白見劉。
老衰勝少夭，閒樂笑忙愁。試問同年內，何人得白頭。
[頁]卷,冊....[5195]457,14
第2313筆
　　　　問皇甫十[5195]　白居易
苦樂心由我，窮通命任他。坐傾張翰酒，行唱接輿歌。
榮盛傍看好，優閒自適多。知君能斷事，勝負兩如何。
[頁]卷,冊....[5196]457,14
第2314筆
　　　　早春獨登天宮閣（一作闕）　白居易
天宮日暖閣門開，獨上迎春飲一杯。無限遊人遙怪我，緣何最老最先來。
[頁]卷,冊....[5196]457,14
第2315筆
　　　　送蘇州李使君赴郡二絕句　白居易
憶拋印綬辭吳郡，衰病當時已有餘。今日賀君兼自喜，八迴看換舊銅魚。（予自罷蘇州及茲，換八刺史也。）
館娃宮深春日長，（館娃宮。今靈巖寺也。）烏鵲橋高秋夜涼。（烏鵲橋在蘇州南門。）風月不知人世變，奉君直似奉吳王。
[頁]卷,冊....[5196]457,14
第2316筆
　　　　長洲曲新詞　白居易
茂苑綺羅佳麗地，女湖桃李艷陽時。心奴已死胡容老，後輩風流是阿誰。
[頁]卷,冊....[5196]457,14
第2317筆
　　　　憶江南詞三首（此曲亦名謝秋娘，每首五句。）　白居易
江南好，風景舊曾諳。日出江花紅勝火，春來江水綠如藍。
能不憶江南。

江南憶，最憶是杭州。山寺月中尋柱子，郡亭枕上看潮頭，
何日更重遊。

江南憶，其次憶吳宮。吳酒一杯春竹葉，吳娃雙舞醉芙蓉。
早晚復相逢。

[頁]卷,冊....[5196]457,14
第2318筆
　　　　病中詩十五首（并序）　白居易
　　開成己未歲，余蒲柳之年六十有八。冬十月甲寅旦，始得風痺之疾。
　　體〔〕（）（音關）目眩。左右不支，蓋老病相乘時而至耳。余
　　早棲心釋梵，浪跡老莊。因疾觀身，果有所得。何則，外形骸而內忘
　　憂恚。先禪觀而後順醫治，旬月以還，厥疾少聞。杜門高枕，澹然安
　　閒，吟諷興來，亦不能遏。因成十五首，題為病中詩，且貽所知，兼
　　用自廣。昔劉公幹病漳浦，謝康樂臥臨川，感有篇章，抒詠其志。今
　　引而序之者，慮不知我者或加誚焉。
　　　　病中詩十五首　初病風　白居易
六十八衰翁，乘衰百疾攻。朽株難免蠹，空穴易來風。
肘痹宜生柳，頭旋劇轉蓬。恬然不動處，虛白在胸中。
[頁]卷,冊....[5197]458,14
第2319筆
　　　　病中詩十五首　枕上作　白居易
風疾侵凌臨老頭，血凝筋滯不調柔。甘從此後支離臥，賴是從前爛漫遊。
迴思往事紛如夢，轉覺餘生杳若浮。浩氣自能充靜室，驚飆何必蕩虛舟。
腹空先進松花酒，膝冷重裝桂布裘。若問樂天憂病否，樂天知命了無憂。
[頁]卷,冊....[5197]458,14
第2320筆
　　　　病中詩十五首　答閒上人來問因何風疾　白居易
一床方丈向陽開，勞動文殊問疾來。欲界凡夫何足道，四禪天始免風災。（色界四天，初禪具三災，二禪無火災，三禪無水災，四禪無風災。）
[頁]卷,冊....[5198]458,14
第2321筆
　　　　病中詩十五首　病中五絕句　白居易
世間生老病相隨，此事心中久自知。今日行年將七十，猶須慚愧病來遲。

方寸成灰鬢作絲，假如強健亦何為。家無憂累身無事，正是安閒好病時。

李君墓上松應拱，元相池頭竹盡枯。多幸樂天今始病，不知合要苦治無。（李、元，皆予執友也。杓直少予八歲，即世已九年。微之少予七年，薨已八年矣。今予始病，得非幸乎。）

目昏思（一作畏）寢即安眠，足軟妨行便坐禪。身作醫王心是藥，不勞和扁到門前。

交親不要苦相憂，亦擬時時強出遊。但有心情何用腳，陸乘肩輿水乘舟。

[頁]卷,冊....[5198]458,14
第2322筆
　　　　病中詩十五首　送嵩客　白居易
登山臨水分無期，泉石煙霞今屬誰。君到嵩陽吟此句，與教二（一作三）十六峰知。
[頁]卷,冊....[5198]458,14
第2323筆
　　　　病中詩十五首　罷〔灸〕（炙）　白居易
病身佛說將何喻，變滅須臾豈不聞。莫遣淨（一作浮）名知（一作和）我笑，休將火艾〔灸〕（炙）浮雲。（維摩經云，是身如浮雲。須臾變滅也。）
[頁]卷,冊....[5198]458,14
第2324筆
　　　　病中詩十五首　賣駱馬[5198]　白居易
五年花下醉騎行，臨賣回頭嘶一聲。項籍顧騅猶解歎，樂天別駱豈無情。
[頁]卷,冊....[5199]458,14
第2325筆
　　　　病中詩十五首　別柳枝　白居易
兩枝楊柳小樓中，嫋嫋多年伴醉翁。明日（一作白）放歸歸去後，世間應不要春風。
[頁]卷,冊....[5199]458,14
第2326筆
　　　　病中詩十五首　就暖偶酌戲諸詩酒舊侶　白居易
低屏軟褥臥藤床，舁向前軒就日陽。一足任他為外物，三杯自要沃中腸。
頭風若見詩應愈，齒折仍誇笑不妨。細酌徐吟猶得在，舊遊未必便相忘。
[頁]卷,冊....[5199]458,14
第2327筆
　　　　病中詩十五首　歲暮呈思黯相公皇甫朗之及夢得尚書　白居易
歲暮皤然一老夫，十分流輩九分無。莫嫌身病人扶侍，猶勝無身可遣扶。
[頁]卷,冊....[5199]458,14
第2328筆
　　　　病中詩十五首　自解　白居易
房傳往世為禪客，（世傳房太尉前生為禪僧。與婁師德友善，慕其為人。故今生有婁之遺風也。）王道前生應畫師。（王右丞（相）詩云，宿世是詞客。前身應畫師。）我亦定中觀宿命，多生債負是歌詩。
不然何故狂吟詠，病後多於未病時。
[頁]卷,冊....[5199]458,14
第2329筆
　　　　歲暮病懷贈夢得（時與夢得同患足疾）　白居易
十年四海故交親，零落唯殘兩病身。共遣數奇從是命，同教步蹇有何因。
眼隨老減嫌長夜，體待陽舒望早春。新樂堂前舊池上，相過亦不要他人。
[頁]卷,冊....[5199]458,14
第2330筆
　　　　雪後過集賢裴令公舊宅有感　白居易
梁王捐館後，枚叟過門時。有淚人還泣，無情雪不知。
臺亭留盡在，賓客散何之。唯有蕭條雁，時來下故[5199]池。
[頁]卷,冊....[5200]458,14
第2331筆
　　　　酬夢得貧居詠懷見贈　白居易
歲陰生計兩蹉跎，相顧悠悠醉且歌。廚冷難留烏止屋，（詩云：贍烏爰止，于誰之屋，言烏多止富家之屋也。）門閒可與雀張羅。
病添莊舄吟聲苦，貧欠韓康藥債多。日望揮金賀新命，（來篇云：若有金揮勝二疏。）俸錢依舊又如何。（時夢得罷賓客，除秘監，祿俸略同，故云。）
[頁]卷,冊....[5200]458,14
第2332筆
　　　　酬夢得見喜疾瘳　白居易
暖臥摩綿褥，晨（一作寒）傾藥酒螺。昏昏布裘底，病醉睡相和。
末疾徒云爾，（傳云：風淫末疾，末謂四肢。）餘年有幾何。須知差與否，相去校無多。
[頁]卷,冊....[5200]458,14
第2333筆
　　　　夜聞箏中彈瀟湘送神曲感舊　白居易
縹緲巫山女，歸來七八年。殷勤湘水曲，留在十三弦。
苦調吟還出，深情咽不傳。萬重雲水思，今夜月明前。
[頁]卷,冊....[5200]458,14
第2334筆
　　　　感蘇州舊舫　白居易
畫梁朽折紅窗破，獨立池邊盡日看。守得蘇州船舫爛，此身爭合不衰殘。
[頁]卷,冊....[5200]458,14
第2335筆
　　　　感舊石上字　白居易
閒撥船行尋舊池，幽情往事復誰知。太湖石上鐫三字，十五年前陳結之。
[頁]卷,冊....[5200]458,14
第2336筆
　　　　見敏中初到邠寧秋日登城樓詩詩中頗多鄉思因以寄和（從殿中侍御出副邠寧）[5200]　白居易
想爾到邊頭，蕭條正值秋。二年貧御史，八月古邠州。
絲管聞雖樂，風沙見亦愁。望鄉心若苦，不用數登樓。
[頁]卷,冊....[5201]458,14
第2337筆
　　　　齋戒　白居易
每因齋戒斷葷腥，漸覺塵勞染愛輕。六賊定知無氣色，三尸應恨少恩情。
酒魔降伏終須盡，詩債填還亦欲平。從此始堪為弟子，竺乾師是古先生。
[頁]卷,冊....[5201]458,14
第2338筆
　　　　戲禮經老僧　白居易
香火一爐燈一醆，白頭夜禮佛名經。何年飲著聲聞酒，直到如今醉未醒。
[頁]卷,冊....[5201]458,14
第2339筆
　　　　近見慕巢尚書詩中屢有歎老思退之意又於洛下新置郊居然寵寄方深歸心大速因以長句戲而諭之　白居易
近見詩中歎白髮，遙知閫外憶東都。煙霞偷眼窺來久，富貴黏身擺得無。
新置林園猶濩落，未終婚嫁且踟躕。應須待到懸車歲，然後東歸伴老夫。
[頁]卷,冊....[5201]458,14
第2340筆
　　　　對鏡偶吟贈張道士抱元　白居易
閒來對鏡自思量，年貌衰殘分所當。白髮萬莖何所怪，丹砂一粒不曾嘗。
眼昏久被書料理，肺渴多因酒損傷。今日逢師雖已晚，枕中治老有何方。
[頁]卷,冊....[5201]458,14
第2341筆
　　　　病入新正　白居易
枕上驚新歲，花前念舊歡。是身老所逼，非意病相干。
風月情猶在，杯觴興漸（一作又）闌。便休心未伏，更試[5201]一春看。
[頁]卷,冊....[5202]458,14
第2342筆
　　　　臥疾來早晚　白居易
臥疾來早晚，懸懸將十旬。婢能尋本草，犬不吠醫人。
酒甕全生醭，歌筵半委塵。風光還欲好，爭向枕前春。
[頁]卷,冊....[5202]458,14
第2343筆
　　　　強起迎春戲寄思黯　白居易
杖策人扶廢病身，晴和強起一迎春。他時蹇跛縱行得，笑殺平原樓上人。
[頁]卷,冊....[5202]458,14
第2344筆
　　　　夢得前所酬篇有鍊盡美少年之句因思往事兼詠今懷重以長句答之　白居易
鍊盡少年成白首，憶初相識到今朝。昔饒春桂長先折，今伴寒松取（一作最）後凋。（昔登科第，夢得多居先。今同暮年，洛下為老伴。）
生事縱貧猶可過，風情雖老為全銷。聲華寵命人皆得，若箇如君歷七朝。（夢得貞元中及今，凡仕七朝也。）
[頁]卷,冊....[5202]458,14
第2345筆
　　　　病後寒食　白居易
故紗絳帳舊青氈，藥酒醺醺引醉眠。斗擻弊袍春晚後，摩挲病腳日陽前。
行無筋力尋山水，坐少精神聽管弦。拋擲風光負寒食，曾來未省似今年。
[頁]卷,冊....[5202]458,14
第2346筆
　　　　老病相仍以詩自解　白居易
榮枯憂喜與彭殤，都是人間戲一場。蟲臂鼠肝猶不怪，雞膚鶴髮復何傷。
昨因風發甘長往，今遇陽和又小康。（春暖來，風痹稍退也。）還似遠行裝束了，遲迴且住亦何妨。
[頁]卷,冊....[5202]458,14
第2347筆
　　　　皇甫郎中親家翁赴任絳州宴送出城贈別　白居易
慕賢入室交先定，結援通家好復成。新婦不嫌貧活計，嬌孫同慰老心情。
洛橋歌酒今朝散，絳路風煙幾日行。欲識離群相戀意，為君扶病出都城。
[頁]卷,冊....[5203]458,14
第2348筆
　　　　春暖　白居易
風痹宜和暖，春來腳較輕。鶯留花下立，鶴引水邊行。
髮少嫌巾重，顏衰訝鏡明。不論親與故，自亦昧平生。
[頁]卷,冊....[5203]458,14
第2349筆
　　　　殘春晚起伴客笑談　白居易
掩戶下簾朝睡足，一聲黃鳥報殘春。披衣岸幘日高起，兩角青衣扶老身。
策杖強行過里巷，引杯閒酌伴親賓。莫言病後妨談笑，猶恐多於不病人。
[頁]卷,冊....[5203]458,14
第2350筆
　　　　送唐州崔使君侍親赴任　白居易
連持使節歷專城，獨賀崔侯最慶榮。烏府一拋霜簡去，朱輪四從板輿行。（崔郎中從殿中連典四郡，皆侍親赴任。）
發時止許沙鷗送，到日方乘竹馬迎。唯慮郡齋賓友少，數杯春酒共誰傾。
[頁]卷,冊....[5203]458,14
第2351筆
　　　　春晚詠懷贈皇甫朗之　白居易
艷陽時節又蹉跎，遲暮光陰復若何。一歲平分春日少，百年通計老時多。
多中更被愁牽引，少處兼遭病折磨。賴有銷憂治悶藥，君家濃酎我狂歌。
[頁]卷,冊....[5203]458,14
第2352筆
　　　　春盡日宴罷感事獨吟（開成五年三月三十日作）[5203]　白居易
五年三月今朝盡，客散筵空獨掩扉。病共樂天相伴住，春隨樊子一時歸。
閒聽鶯語移時立，思逐楊花觸處飛。金帶縋腰衫委地，年年衰瘦不勝衣。
[頁]卷,冊....[5204]458,14
第2353筆
　　　　病中辱崔宣城長句見寄兼有觥綺之贈因以四韻總而酬之　白居易
劉〔楨〕（禎）病發經春臥，謝朓詩來盡日吟。三道舊誇收片玉，（昔予考制策，崔君登科也。）一章新喜獲雙金。
信題霞綺緘情重，酒試銀觥表分深。科第門生滿霄漢，歲寒少得似君心。
[頁]卷,冊....[5204]458,14
第2354筆
　　　　前有別楊柳枝絕句夢得繼和云春盡絮飛留不得隨風好去落誰家又復戲答　白居易
柳老春深日又斜，任他飛向別人家。誰能更學孩童戲，尋逐春風捉柳花。
[頁]卷,冊....[5204]458,14
第2355筆
　　　　池上早夏　白居易
水積春塘晚，陰交夏木繁。舟船如野渡，籬落似江村。
靜拂琴床席，香開酒庫門。慵閒無一事，時弄小嬌孫。
[頁]卷,冊....[5204]458,14
第2356筆
　　　　談氏外孫生三日喜是男偶吟成篇兼戲呈夢得　白居易
玉芽珠顆小男兒，羅薦蘭湯浴罷時。芣苜春來盈女手，梧桐老去長孫枝。
慶傳媒氏燕先賀，喜報談家烏預知。明日貧翁具雞黍，應須酬賽引雛詩。（前年談氏外孫女初生，夢得有賀詩云。從此引鴛雛，今幸是男。前言似有徵，故云。）
[頁]卷,冊....[5204]458,14
第2357筆
　　　　開成大行皇帝挽歌詞四首奉敕撰進　白居易
御宇恢皇化，傳家至公。華夷臣妾內，堯舜弟兄中。
制度移民俗，文章變國風。開成與貞觀，實錄事多[5204]同。

晏駕辭雙闕，靈儀出九衢。上雲歸碧落，下席葬蒼梧。
蓂晚餘堯曆，龜新啟夏圖。三朝聯棣萼，從古帝王無。

嚴恭七月禮，哀慟萬人心。地感勝秋氣，天愁結夕陰。
鼎湖龍漸遠，濛汜日初沈。唯有雲韶樂，長留治世音。

化成同軌表清平，恩結連枝感聖明。帝與九齡雖吉夢，山呼萬歲是虛聲。
月低儀仗辭蘭路，風引笳簫入柏城。老病龍髯攀不及，東周退傅最傷情。

[頁]卷,冊....[5205]458,14
第2358筆
　　　　時熱少客因詠所懷　白居易
冠櫛心多懶，逢迎興漸微。況當時熱甚，幸遇客來稀。
溼灑池邊地，涼開竹下扉。露床青篾簟，風架白蕉衣。
院靜留僧宿，樓空放妓歸。衰殘強歡宴，此事久知非。
[頁]卷,冊....[5205]458,14
第2359筆
　　　　宣州崔大夫閤老忽以近詩數十首見示吟諷之下竊有所喜因成長句寄題郡齋　白居易
謝玄暉歿吟聲寢，郡閣寥寥筆硯閒。無復新詩題壁上，虛教遠岫列窗間。（謝宣城郡內詩云，窗中列遠岫。）
忽驚歌雪今朝至，必恐文星昨夜還。再喜宣城章句動，飛觴遙賀敬亭山。（謝又有題敬亭山詩，並見文選中。）
[頁]卷,冊....[5205]458,14
第2360筆
　　　　足疾　白居易
足疾無加亦不瘳，綿春歷夏復經秋。開顏且酌尊中酒，代步多乘池上舟。
幸有眼前衣食在，兼無身後子[5205]孫憂。應須學取陶彭澤，但委心形任去留。
[頁]卷,冊....[5206]458,14
第2361筆
　　　　晚池汎舟遇景成詠贈呂處士　白居易
岸淺橋平池面寬，飄然輕櫂汎澄瀾。風宜扇引開懷入，樹愛舟行仰臥看。
別境客稀知不易，能詩人少詠應難。唯憐呂叟時相伴，同把磻溪舊釣竿。
[頁]卷,冊....[5206]458,14
第2362筆
　　　　夢微之　白居易
夜來攜手夢同遊，晨起盈巾淚莫收。漳浦老身三度病，咸陽草樹（一作宿草）八迴秋。
君埋泉下泥銷骨，我寄人間雪滿頭。阿衛韓郎相次去，夜臺茫昧得知不。（阿衛，微之小男。韓郎，微之愛　。）
[頁]卷,冊....[5206]458,14
第2363筆
　　　　感秋詠意　白居易
炎涼遷次速如飛，又脫生衣著熟衣。遶壁闇蛩無限思，戀巢寒燕未能歸。
須知流輩年年失，莫歎衰容日日非。舊語相傳聊自慰，世間七十老人稀。
[頁]卷,冊....[5206]458,14
第2364筆
　　　　老病幽獨偶吟所懷　白居易
眼漸昏昏耳漸聾，滿頭霜雪半身風。已將身出浮雲外，（維摩經云。是身如浮雲也。）猶寄形於逆旅中。
觴詠罷來賓閣閉，笙歌散後妓房空。世緣俗念消除盡，別是人間清淨翁。
[頁]卷,冊....[5206]458,14
第2365筆
　　　　和楊尚書罷相後夏日遊永安水亭兼招本曹楊侍郎同行　白居易
道行無喜退無憂，舒卷如雲得自由。良冶動時為哲匠，巨川濟了作虛舟。
竹亭陰合偏宜夏，水檻風涼不待秋。遙愛翩翩雙紫鳳，入同官署出同遊。
[頁]卷,冊....[5206]458,14
第2366筆
　　　　在家出家　白居易
衣食支吾婚嫁畢，從今家事不相仍。夜眠身是投林鳥，朝飯心同乞食僧。
清唳數聲松下鶴，寒光一點竹間燈。中宵入定跏趺坐，女喚妻呼多不應。
[頁]卷,冊....[5207]458,14
第2367筆
　　　　夜涼　白居易
露白風清庭戶涼，老人先著夾衣裳。舞腰歌袖拋何處，唯對無弦琴一張。
[頁]卷,冊....[5207]458,14
第2368筆
　　　　繼之尚書自余病來寄遺非一又蒙覽醉吟先生傳題詩以美之今以此篇用伸酬謝　白居易
衰殘與世日相疏，惠好唯君分有餘。茶藥贈多因病久，衣裳寄早及寒初。（所寄贈之物，皆及時。）
交情鄭重金相似，詩韻清鏘玉不如。醉傅狂言人盡笑，獨知我者是尚書。
[頁]卷,冊....[5207]458,14
第2369筆
　　　　五年秋病後獨宿香山寺三絕句　白居易
經年不到龍門寺，今夜何人知我情。還向暢師房裏宿，新秋月色舊灘聲。

飲徒歌伴今何在，雨散雲飛盡不迴。從此香山風月夜，祗應長是一身來。

石盆泉畔石樓頭，十二年來晝夜遊。更過今年年七十，假如無病亦宜休。

[頁]卷,冊....[5207]458,14
第2370筆
　　　　題香山新經堂招僧　白居易
煙滿秋堂月滿庭，香花漠漠磬泠泠。誰能來此尋真諦，白老新開一藏經。
[頁]卷,冊....[5207]458,14
第2371筆
　　　　偶題鄧公（公即給事中珽之子也。飢窮老病，退居此村。）[5207]　白居易
偶因攜酒尋村客，聊復迴車訪薜蘿。且值雪寒相慰問，不妨春暖更經過。
翁居山下年空老，我得人間事校多。一種共翁頭似雪，翁無衣食自（一作又）如何。
[頁]卷,冊....[5208]458,14
第2372筆
　　　　早入皇城贈王留守僕射　白居易
津橋殘月曉沈沈，風露淒清禁署深。城柳宮槐謾搖落，悲愁不到貴人心。
[頁]卷,冊....[5208]458,14
第2373筆
　　　　寄題廬山舊草堂兼呈二林寺道侶　白居易
三十年前草堂主，而今雖在鬢如絲。登山尋水應無力，不似江州司馬時。
漸伏酒魔休放醉，猶殘口業未拋詩。君行過到鑪峰下，為報東林長老知。（此詩憑錢知進侍御往題草堂中也。）
[頁]卷,冊....[5208]458,14
第2374筆
　　　　改業　白居易
先生老去飲無興，居士病來閒有餘。猶覺醉吟多放逸，不如禪定更清虛。（予先有醉吟先生傳，今故云。）
柘枝紫袖教丸藥，羯鼓蒼頭遣種蔬。卻被山僧戲相問，一時改業意何如。
[頁]卷,冊....[5208]458,14
第2375筆
　　　　山下留別佛光和尚　白居易
勞師送我下山行，此別何人識此情。我已七旬師九十，當知後會在他生。
[頁]卷,冊....[5208]458,14
第2376筆
　　　　山中五絕句（遊嵩陽見五物，各有所感，感興不同，隨興而吟，因成五絕。）　白居易
　　　　山中五絕句　嶺上雲　白居易
嶺上白雲朝未散，田中青麥旱將枯。自生自滅（一作減）成何事，能逐東風作雨無。
[頁]卷,冊....[5208]458,14
第2377筆
　　　　山中五絕句　石上苔[5208]　白居易
漠漠斑斑石上苔，幽芳靜綠絕纖埃。路傍凡草榮遭遇，曾得七香車輾來。
[頁]卷,冊....[5209]458,14
第2378筆
　　　　山中五絕句　林下樗　白居易
香檀文桂苦雕鐫，生理何曾得自全。知我無材老樗否，一枝不損盡天年。
[頁]卷,冊....[5209]458,14
第2379筆
　　　　山中五絕句　澗中魚　白居易
海水桑田欲變時，風濤翻覆沸天池。鯨吞蛟鬥波成血，深澗遊魚樂不知。
[頁]卷,冊....[5209]458,14
第2380筆
　　　　山中五絕句　洞中蝙蝠　白居易
千年鼠化白蝙蝠，黑洞深藏避網羅。遠害全身誠得計，一生幽暗又如何。
[頁]卷,冊....[5209]458,14
第2381筆
　　　　自戲三絕句（閒臥獨吟，無人酬和，聊假身心相戲往復，偶成三章。）　白居易
　　　　自戲三絕句　心問身　白居易
心問身云何泰然，嚴冬暖被日高眠。放君快活知恩否，不早朝來十一年。
[頁]卷,冊....[5209]458,14
第2382筆
　　　　自戲三絕句　身報心　白居易
心是身王身是宮，君今居在我宮中。是君家舍君須愛，何事論恩自說功。
[頁]卷,冊....[5209]458,14
第2383筆
　　　　自戲三絕句　心重答身　白居易
因我疏慵休罷早，遣君安樂歲時多。世間老苦人何限，不放君閒奈我何。
[頁]卷,冊....[5209]458,14
第2384筆
　　　　會昌元年春五絕句　白居易
　　　　會昌元年春五絕句　病後喜過劉家（一作夢得）[5209]　白居易
忽憶前年初病後，此生甘分不銜杯。誰能料得今春事，又向劉家飲酒來。
[頁]卷,冊....[5210]458,14
第2385筆
　　　　會昌元年春五絕句　贈舉之僕射（今春與僕射三為寒食之會）　白居易
雞毬餳粥屢開筵，談笑謳吟間管弦。一月三迴寒食會，春光應不負今年。
[頁]卷,冊....[5210]458,14
第2386筆
　　　　會昌元年春五絕句　盧尹賀夢得會中作　白居易
病聞川守賀筵開，起伴尚書飲一杯。任意少年長笑我，老人自覓老人來。
[頁]卷,冊....[5210]458,14
第2387筆
　　　　會昌元年春五絕句　題朗之槐亭　白居易
春風可惜無多日，家醞唯殘軟半瓶。猶望君歸同一醉，籃舁早晚入槐亭。
[頁]卷,冊....[5210]458,14
第2388筆
　　　　會昌元年春五絕句　勸夢得酒　白居易
誰人功畫麒麟閣，何（一作酒）客新投魑魅鄉。兩處榮枯君莫問，殘春更醉兩三場。
[頁]卷,冊....[5210]458,14
第2389筆
　　　　過裴令公宅二絕句（裴令公在日，常同聽楊柳枝歌，每遇雪天，無非招宴，二物如故，因成感情。）　白居易
風吹楊柳出牆枝，憶得同歡共醉時。每到集賢坊地（一作北）過，不曾一度不低眉。

梁王舊館雪濛濛，愁殺鄒枚二老翁。（此句兼屬夢得。）假使明朝深一尺，亦無人到兔園中。

[頁]卷,冊....[5210]458,14
第2390筆
　　　　百日假滿少傅官停自喜言懷　白居易
長告今朝滿十旬，從茲蕭灑便終身。老嫌手重拋牙笏，病喜頭輕換角巾。
疏傅不朝懸組綬，尚平無累畢婚姻。人言世事何時了，我是人間事了人。
[頁]卷,冊....[5210]458,14
第2391筆
　　　　早熱[5210]　白居易
畏景又加旱，火雲殊未收。籬暄飢有雀，池涸渴無鷗。
岸幘頭仍痛，褰裳汗亦流。若為當此日，遷客向炎州。（時楊、李二相各貶潮、韶。）
[頁]卷,冊....[5211]458,14
第2392筆
　　　　題崔少尹上林坊新居　白居易
坊靜居新深且幽（一作深居新且幽），忽疑縮地到滄洲。宅東籬缺嵩峰出，堂後池（一作門）開洛水流。
高下三層盤野徑，沿洄十里汎漁舟。若能為客烹雞黍，願伴田蘇日日遊。
[頁]卷,冊....[5211]458,14
第2393筆
　　　　新澗亭　白居易
煙蘿初合澗新開，閒上西亭日幾迴。老病歸山應未得，且移泉石就身來。
[頁]卷,冊....[5211]458,14
第2394筆
　　　　對酒有懷寄李十九郎中　白居易
往年江外拋桃葉，（結之也。）去歲樓中別柳枝。（樊蠻也。）寂寞春來一杯酒，此情唯有李君知。
吟君舊句情難忘，風月何時是盡時。（李君嘗有悼故妓詩云，直應人世無風月。始是心中忘卻時，今故云。）
[頁]卷,冊....[5211]458,14
第2395筆
　　　　楊六尚書頻寄新詩詩中多有思閒相就之志因書鄙意報而諭之　白居易
君年殊未及懸車，未合將閒逐老夫。身健正宜金印綬，位高方稱白髭鬚。
若論塵事何由了，但問雲心自在無。進退是非俱是夢，丘中闕下亦何殊。
[頁]卷,冊....[5211]458,14
第2396筆
　　　　偶吟自慰兼呈夢得（予與夢得甲子同，今俱七十。）　白居易
且喜同年滿七旬，莫嫌衰病莫嫌貧。已為海內有名客，又占世間長命人。
耳裏聲聞新將相，眼前失盡故交親。尊榮富壽難兼得，閒坐思量最要身。
[頁]卷,冊....[5211]458,14
第2397筆
　　　　寄潮州楊繼之　白居易
相府潮陽俱夢中，夢中何者是窮通。他時事過方應悟，不獨榮空辱亦空。
[頁]卷,冊....[5212]458,14
第2398筆
　　　　雪暮偶與夢得同致仕裴賓客王尚書飲　白居易
黃昏慘慘雪霏霏，白首相歡醉不歸。四箇老人三百歲，（裴年九十餘。王八十餘，予與夢得俱七十。合三百餘歲，可謂希有之會也。）人間此會亦應稀。
[頁]卷,冊....[5212]458,14
第2399筆
　　　　雪朝乘興欲詣李司徒留守先以五韻戲之　白居易
夜寒生酒思，曉雪引詩情。熱飲一兩醆，冷吟三五聲。
鋪花憐地凍，銷玉畏天晴。好拂烏巾出，宜披鶴氅行。
梁園應有興，何不召鄒生。
[頁]卷,冊....[5212]458,14
第2400筆
　　　　贈思黯（前以履道新小灘寄思黯，報章云：請向歸仁砌下看，思黯歸仁宅，亦有小灘。）　白居易
為憐清淺愛潺湲，一日三迴到水邊。若道歸仁灘更好，主人何故別三年。
[頁]卷,冊....[5212]458,14
第2401筆
　　　　聽歌六絕句　白居易
　　　　聽歌六絕句　聽都子歌（詞云：試問嫦娥更要無。）　白居易
都子新歌有性靈，一聲格轉已堪聽。更聽唱到嫦娥字，猶有樊家舊典刑。
[頁]卷,冊....[5212]458,14
第2402筆
　　　　聽歌六絕句　樂世（一名六么）　白居易
管急弦（一作絲）繁拍漸稠，綠腰宛轉曲終頭。誠知樂世聲聲樂，老病人聽未免愁。
[頁]卷,冊....[5212]458,14
第2403筆
　　　　聽歌六絕句　水調（第五遍乃五言調，調韻最切。）[5212]　白居易
五言一遍最殷勤，調少情多似有因。不會當時翻曲意，此聲腸斷為何人。
[頁]卷,冊....[5213]458,14
第2404筆
　　　　聽歌六絕句　想夫憐（王維右丞詞云：秦川一半夕陽開，此句尤佳。）　白居易
玉管朱弦莫急催，容聽歌送十分杯。長愛夫憐第二句，請君重唱夕陽開。
[頁]卷,冊....[5213]458,14
第2405筆
　　　　聽歌六絕句　何滿子（開元中，滄州有歌者何滿子，臨刑，進此曲以贖死，上竟不免。）　白居易
世傳滿子是人名，臨就刑時曲始成。一曲四調（一作詞）歌八疊，從頭便是斷腸聲。
[頁]卷,冊....[5213]458,14
第2406筆
　　　　聽歌六絕句　離別難（一下有詞字）　白居易
綠楊陌上送行人，馬去車迴一望塵。不覺別時紅淚盡，歸來無淚可（一作更）霑巾。
[頁]卷,冊....[5213]458,14
第2407筆
　　　　閒樂　白居易
坐安臥穩（仄聲）平肩，倚杖披衫遶四邊。空腹三杯卯後酒，曲肱一覺醉中眠。
更無忙苦吟閒樂，恐是人間自在天。
[頁]卷,冊....[5213]458,14
第2408筆
　　　　立秋夕涼風忽至炎暑稍消即事詠懷寄汴州節度使李二十尚書　白居易
嫋嫋簷樹動，好風西南來。紅缸霏微滅，碧幌飄颻開。
披襟有餘涼，拂簟無纖埃。但喜煩暑退，不惜光陰催。
河秋稍清淺，月午方裴回。或行或坐臥，體適心悠哉。
美人在浚都，旌旗繞樓臺。雖非滄溟阻，難見如蓬萊。
蟬迎節又換，雁送書未迴。君位日寵重，我年日摧頹。
無因風月下，一舉平生（一作與共持）杯。
[頁]卷,冊....[5214]459,14
第2409筆
　　　　開成二年夏聞新蟬贈夢得（十年來，常與夢得索居。同在洛下，每聞蟬，多有寄答，今喜以此篇唱之。）　白居易
十載與君別，常感新蟬鳴。今年共君聽，同在洛陽成。
噪處知林靜，聞時覺景清。涼風忽嫋嫋，秋思先秋生。
殘槿花邊立，老槐陰下行。雖無索居恨，還動長年情。
且喜未聾耳，年年聞此聲。
[頁]卷,冊....[5214]459,14
第2410筆
　　　　題牛相公歸仁里宅新成小灘　白居易
平生見流水，見此轉留連。況此朱門內，君家新引泉。
伊流決一帶，洛石砌千拳。與君三伏月，滿耳作潺湲。
深處碧磷磷，淺處清濺濺。碕岸束嗚（一作鳴）咽，沙汀散淪漣。
翻浪雪不盡，澄波空共鮮。兩岸灩澦口，一泊瀟湘天。
曾作天南客，漂流六七年。何山不倚杖，何水不停船。
巴峽聲心裏，松江色眼前。今朝小灘上，能不思悠然。
[頁]卷,冊....[5214]459,14
第2411筆
　　　春日閒居三首　白居易
陶云愛吾廬，吾亦愛吾屋。屋中有琴書，聊以慰幽獨。
是時三月半，花落庭蕪綠。舍上晨鳩鳴，窗間春睡足。
睡足起閒坐，景晏方櫛沐。今日非十齋，庖童饋魚肉。
飢來恣餐歠，冷熱隨所欲。飽竟快搔爬，筋骸無檢束。
豈徒暢肢體，兼欲遺耳目。便可傲松喬，何假杯中淥。

廣池春水平，群魚恣遊泳。新林綠陰成，眾鳥欣相鳴（韻）。
時我亦瀟灑，適無累與病。魚鳥人則殊，同歸於遂性。
緬思山梁雉，時哉感孔聖。聖人不得所，慨然歎時命。
我今對鱗羽，取樂成謠詠。得所仍得時，吾生一何幸。

勞者不覺歌，歌其勞苦事。逸者不覺歌，歌其逸樂意。
問我逸如何，閒居多興味。問我樂如何，閒官少憂累。
又問俸厚薄，百千隨月至。又問年幾何，七十行欠二。
所得皆過望，省躬良可愧。馬閒無羈絆，鶴老有祿位。
設自為化工，優饒只如是。安得不歌詠，默默受天賜。

[頁]卷,冊....[5215]459,14
第2412筆
　　　　小閣閒坐　白居易
閣前竹蕭蕭，閣下水潺潺。拂簟卷簾坐，清風生其間。
靜聞新蟬鳴，遠見飛鳥還。但有巾挂壁，而無客叩關。
二疏返故里，四老歸舊山。吾亦適所願，求閒而得閒。
[頁]卷,冊....[5215]459,14
第2413筆
　　　　遊平泉宴浥澗宿香山石樓贈座客　白居易
逸少集蘭亭，季倫宴金谷。金谷太繁華，蘭亭闕絲竹。
何如今日會，浥澗平泉曲。杯酒與管弦，貧中隨分足。
紫鮮林筍嫩，紅潤園桃熟。採摘助盤筵，芳滋盈口腹。
閒吟暮雲碧，醉藉春草綠。舞妙艷流風，歌清叩[5215]寒玉。
古詩惜晝短，勸我令秉燭。是夜勿言歸，相攜石樓宿。
[頁]卷,冊....[5216]459,14
第2414筆
　　　　池上幽境　白居易
褭褭過水橋，微微入林路。幽境深誰知，老身閒獨步。
行行何所愛，遇物自成趣。平滑青盤石，低密綠陰樹。
石上一素琴，樹下雙草屨。此是榮先生，坐禪三樂處。
[頁]卷,冊....[5216]459,14
第2415筆
　　　　夏日閒放　白居易
時暑不出門，亦無賓客至。靜室深下簾，小庭新掃地。
褰裳復岸幘，閒傲得自恣。朝景枕簟清，乘涼一覺睡。
午餐何所有，魚肉一兩味。夏服亦無多，蕉紗三五事。
資身既給足，長（音丈）物徒煩費。若比簞瓢人，吾今太富貴。
[頁]卷,冊....[5216]459,14
第2416筆
　　　　和思黯居守獨飲偶醉見示六韻時夢得和篇先成頗為麗絕因添兩韻繼而美之　白居易
宮漏滴漸闌，城烏啼復歇。此時若不醉，爭奈千門月。
主人中夜起（一作坐），妓燭前羅列。歌袂默收聲，舞鬟低赴節。
弦吟玉柱品，酒透金杯熱。朱顏忽已酡，清奏猶未闋。
妍詞黯先唱，逸韻劉繼發。鏗然雙雅音，金石相磨戛。
[頁]卷,冊....[5216]459,14
第2417筆
　　　　和夢得洛中早春見贈七韻　白居易
眾皆賞春色，君獨憐春意。春意竟如何，老夫知此味。
燭餘減夜漏，衾暖添朝睡。恬和臺上風，虛潤池邊地。
開遲花養豔，語懶鶯含思。似訝隔年齋，如勸迎春醉。
何日同宴遊，心期二月二。（此日出齋、故云。）
[頁]卷,冊....[5216]459,14
第2418筆
　　　　櫻桃花下有感而作（開成三年春季美周賓客南池者）　白居易
藹藹美周宅，櫻繁春日斜。一為洛下客，十見池上花。
爛熳豈無意，為君占年（一作物）華。風光饒此樹，歌舞勝諸家。
失盡白頭伴，長成紅粉娃。停杯兩相顧，堪喜亦堪嗟。（白頭伴、紅粉娃，皆有所屬。）
[頁]卷,冊....[5217]459,14
第2419筆
　　　　洗竹　白居易
布裘寒擁頸，氈履溫承足。獨立冰池前，久看洗霜竹。
先除老且病，次去纖而曲。剪棄猶可憐，瑯玕十餘束。
青青復籊籊，頗異凡草木。依然若有情，回頭語僮僕。
小者截魚竿，大者編茅屋。勿作篲與箕，而令糞土辱。
[頁]卷,冊....[5217]459,14
第2420筆
　　　　新沐浴　白居易
形適外無恙，心恬內無憂。夜來新沐浴，肌髮舒且柔。
寬裁夾烏帽，厚絮長白裘。裘溫裹我足，帽暖覆我頭。
先進酒一杯，次舉粥一甌。半酣半飽時，四體春悠悠。
是月歲陰暮，慘冽天地愁。白日冷無光，黃河凍不流。
何處征戍行，何人羈旅遊。窮途絕糧客，寒獄無燈囚。
勞生彼何苦，遂性我何優。撫心但自愧，孰知其所由。
[頁]卷,冊....[5217]459,14
第2421筆
　　　　三年除夜　白居易
晰晰燎火光，氳氳臘酒香。嗤嗤童稚戲，迢迢歲夜長。
堂上書帳前，長幼合成行。以我年最長，次第來稱觴。
七十期漸近，萬綠心已忘。不唯少歡樂，兼亦無悲傷。
素屏應居士，青衣侍孟光。夫妻老相對，各坐一繩床。（顧虎頭畫維摩居士圖，白衣素屏也。）
[頁]卷,冊....[5217]459,14
第2422筆
　　　　自題小園　白居易
不鬥門館華，不鬥林園大。但鬥為主人，一坐十餘載。
回看甲乙第，列在都城內。素垣夾朱門，藹藹遙相對。
主人安在哉，富貴去不迴。池乃為魚鑿，林乃為禽栽。
何如小園主，拄杖閒即來。親賓有時會，琴酒連夜開。
以此聊自足，不羨大池臺。
[頁]卷,冊....[5218]459,14
第2423筆
　　　　病中宴坐　白居易
有酒病不飲，有詩慵不吟。頭眩（平聲）罷垂鉤，手痹休援琴。
竟日悄無事，所居閒且深。外安支離體，中養希夷心。
窗戶納秋景，竹木澄夕陰。宴坐小池畔，清風時動襟。
[頁]卷,冊....[5218]459,14
第2424筆
　　　　戒藥　白居易
促促急景中，蠢蠢微塵裏。生涯有分限，愛戀無終已。
早夭羨中年，中年羨暮齒。暮齒又貪生，服食求不死。
朝吞太陽精，夕吸秋石髓。徼福反成災，藥誤者多矣。
以之資嗜慾，又望延甲子。天人陰騭間，亦恐無此理。
域中有真道，所說不如此。後身始身存，吾聞諸老氏。
[頁]卷,冊....[5218]459,14
第2425筆
　　　　贈夢得　白居易
前日君家飲，昨日王家宴。今日過我廬，三日三會面。
當歌聊自放，對酒交相勸。為我盡一杯，與君發三願。
一願世清平，二願身強健。三願臨老頭，數與君相見。
[頁]卷,冊....[5218]459,14
第2426筆
　　　　逸老（莊子云：勞我以生，逸我以老，息我以死也。）　白居易
白日下駸駸，青天高浩浩。人生在其中，適時即為好。
勞我以少壯，息我以衰老。順之多吉壽，違之或凶[5218]夭。
我初五十八，息老雖非早。一閒十三年，所得亦不少。
況加祿仕後，衣食常溫飽。又從風疾來，女嫁男婚了。
胸中一無事，浩氣凝襟抱。飄若雲信風，樂於魚在藻。
桑榆坐已暮，鐘漏行將曉。皤然七十翁，亦足稱壽考。
筋骸本非實，一束芭蕉草。眷屬偶相依，一夕同栖鳥。
去何有顧戀，住亦無憂惱。生死尚復然，其餘安足道。
是故臨老心，冥然合玄造。
[頁]卷,冊....[5219]459,14
第2427筆
　　　　遇物感興因示子弟　白居易
聖擇狂夫言，俗信老人語。我有老狂詞，聽之吾語汝。
吾觀器用中，劍銳鋒多傷。吾觀形骸內，骨勁（一作勁骨）齒先亡。
寄言處世者，不可苦剛強。龜性愚且善，鳩心鈍無惡。
人賤拾支床，鶻欺擒暖腳。寄言立身者，不得全柔弱。
彼固（一作因）罹禍難，此未免憂患（平聲）。于何保終吉，強弱剛柔間。
上遵周孔訓，旁鑒老莊言。不唯鞭其後，亦要軛其先。
[頁]卷,冊....[5219]459,14
第2428筆
　　　　首夏南池獨酌　白居易
春盡雜英歇，夏初芳草深。薰風自南至，吹我池上林。
綠蘋散還合，鯉跳復沈。新葉有佳色，殘鶯猶好音。
依然謝家物，池酌對風琴。慚無康樂作，秉筆思沈吟。
境勝才思劣，詩成不稱心。
[頁]卷,冊....[5219]459,14
第2429筆
　　　　官俸初罷親故見憂以詩諭之　白居易
七年為少傅，品高俸不薄。乘軒已多慚，況是一病鶴。
又及懸車歲，筋力轉衰弱。豈以貧是憂，尚為名所縛。
今春始病免，纓組初擺落。蜩甲有何知，雲心無所著。
囷中殘舊穀，可備歲饑惡。園中多新蔬，未至食藜藿。
不求安師卜，不問陳生藥。但對丘中琴，時開池上酌。
信風舟不繫，掉尾魚方樂。親友不我知，而憂[5219]我寂寞。（安與陳皆洛下藝術精者。）
[頁]卷,冊....[5220]459,14
第2430筆
　　　　閒居偶吟招鄭庶子皇甫郎中　白居易
自哂此迂叟，少迂老更迂。家計不一問，園林聊自娛。
竹間琴一張，池上酒一壺。更無俗物到，但與秋光俱。
古石蒼錯落，新泉碧縈紆。焉用車馬客，即此是吾徒。
猶有所思人，各在城一隅。杳然愛不見，搔首方踟躕。
玄晏風韻遠，子真雲貌孤。誠知厭朝市，何必憶江湖。
能來小澗上，一聽潺湲無。
[頁]卷,冊....[5220]459,14
第2431筆
　　　　亭西牆下伊渠水中置石激流潺湲成韻頗有幽趣以詩記之　白居易
嵌巉嵩石峭，皎潔伊流清。立為遠峰勢，激作寒玉聲。
夾岸羅密樹，面灘開小亭。忽疑嚴子瀨，流入洛陽城。
是時群動息，風靜微月明。高枕夜悄悄，滿耳秋泠泠。
終日臨大道，何人知此情。此情苟自愜，亦不要人聽。
[頁]卷,冊....[5220]459,14
第2432筆
　　　　閒題家池寄王屋張道士　白居易
有石白磷磷，有水清潺潺。有叟頭似雪，婆娑乎其間。
進不趨要路，退不入深山。深山太濩落，要路多險艱。
不如家池上，樂逸無憂患。有食適吾口，有酒酡吾顏。
恍惚遊醉鄉，希夷造玄關。五千言下（一作不）悟，十二年來閒。
富者我不顧，貴者我不攀。唯有天壇子，時來一往還。
[頁]卷,冊....[5220]459,14
第2433筆
　　　　李廬二中丞各創山居俱誇勝絕然去城稍遠來往頗勞弊居新泉實在宇下偶題十五韻聊戲二君　白居易
龍門蒼石壁，（李所有也。）浥澗碧潭水。（盧所有也。）各在一山隅，迢遙（一作迢）幾十里。
清鏡碧屏風，惜哉信為美。愛[5220]而不得見，亦與無相似。
聞君每來去，矻矻事行李。脂轄復裹糧，心力頗勞止。
未如吾舍下，石與泉甚邇。鑿鑿復濺濺，晝夜流不已。
洛石千萬拳，襯波鋪錦綺。海一兩片，激瀨含宮徵。
綠宜春濯足，淨可朝漱齒。遶砌紫鱗遊，拂簾白鳥起。
何言履道叟，便是滄浪子。君若趁歸程，請君先到此。
願以潺湲聲，洗君塵土耳。
[頁]卷,冊....[5221]459,14
第2434筆
　　　　北窗竹石（一作石竹）　白居易
一片瑟瑟石，數竿青青竹。向我如有情，依然看不足。
況臨北窗（一作簷）下，復近西塘曲。筠風散餘清，苔雨含微綠。
有妻亦衰老，無子方煢獨。莫掩夜窗扉，共渠相伴宿。
[頁]卷,冊....[5221]459,14
第2435筆
　　　　飲後戲示弟子　白居易
吾為爾先生，爾為吾弟子。孔門有遺訓，復坐吾告爾。
先生饌酒食，弟子服勞止。孝敬不在他，在茲而已矣。
欲我少憂愁，欲我多歡喜。無如醞好酒，酒須多且旨。
旨即賓可留，多即罍不恥。吾更有一言，爾宜聽入耳。
人老多憂貧，人病多憂死。我今雖老病，所憂不在此。
憂在半酣時，尊空座客起。
[頁]卷,冊....[5221]459,14
第2436筆
　　　　閒坐看書貽諸少年　白居易
雨砌長寒蕪，風庭落秋果。窗間有閒叟，盡日看書坐。
書中見往事，歷歷知福禍。多取終厚亡，疾驅必先墮。
勸君少干名，名為錮身鎖。勸君少求利，利是焚身火。
我心知已久，吾道無不可。所以雀羅門，不能寂寞我。
[頁]卷,冊....[5221]459,14
第2437筆
　　　　夢上山（時足疾未平）[5221]　白居易
夜夢上嵩山，獨攜藜杖出。千巖與萬壑，遊覽皆周畢。
夢中足不病，健以少年日。既悟神返初，依然舊形質。
始知形神內，形病神無疾。形神兩是幻，夢寐（一作悟）俱非實。
晝行雖蹇澀，夜步頗安逸。晝夜既平分，其間何得失。
[頁]卷,冊....[5222]459,14
第2438筆
　　　　對酒閒吟贈同老者　白居易
人生七十稀，我年幸過之。遠行將盡路（一作路盡），春夢欲覺時。
家事口不問，世名心不思。老既不足歎，病亦不能治。
扶持仰婢僕，將養信妻兒。飢飽進退食，寒暄加減衣。
聲妓放鄭衛，裘馬脫輕肥。百事盡除去，尚餘酒與詩。
興來吟一篇，吟罷酒一卮。不獨適情性，兼用扶衰羸。
雲液灑六腑，陽和生四肢。於中我自樂，此外吾不知。
寄問同老者，捨此將安歸。莫學蓬心叟，胸中殘是非。
[頁]卷,冊....[5222]459,14
第2439筆
　　　　晚起閒坐　白居易
皤然一老子，擁裘仍隱几。坐穩夜忘眠，臥安朝不起。
起來無可作，閉目時叩齒。靜對銅爐香，暖漱銀瓶水。
午齋何儉潔，餅與蔬而已。西寺講楞伽，閒行一隨喜。
[頁]卷,冊....[5222]459,14
第2440筆
　　　　香山居士寫真詩（并序）　白居易
　　元和五年，予為左拾遺、翰林學士。奉詔寫真於集賢殿御書院。時年
　　三十七。會昌二年，罷太子少傅，為白衣居士，又寫真於香山寺藏經
　　堂，時年七十一。前後相望，殆將三紀，觀今照昔，慨然自歎者久之
　　。形容非一，世事幾變，因題六十字以寫所懷。
昔作少學士，圖形入集賢。今為老居士，寫貌寄香山。
鶴毳變玄髮，雞膚換朱顏。前形與後貌，相去三十[5222]年。
勿歎韶華子，俄成皤叟仙。請看東海水，亦變作桑田。
[頁]卷,冊....[5223]459,14
第2441筆
　　　　二年三月五日齋畢開素當食偶吟贈妻弘農郡君　白居易
睡足肢體暢，晨起開中堂。初旭泛簾幕，微風拂衣裳。
二婢扶盥櫛，雙童舁簟床。庭東有茂樹，其下多陰涼。
前月事齋戒，昨日散道場。以我久蔬素，加籩仍異糧。
魴鱗白如雪，蒸炙加桂薑。稻飯紅似花，調沃新酪漿。
佐以脯醢味，間之椒薤芳。老憐口尚美，病喜鼻聞香。
嬌騃三四孫，索哺遶我傍。山妻未舉案，饞叟已先嘗。
憶同牢巹初，家貧共糟糠。今食且如此，何必烹豬羊。
況觀姻族間，夫妻半存亡。偕老不易得，白頭何足傷。
食罷酒一杯，醉飽吟又狂。緬想梁高士，樂道喜文章。
徒誇五噫作，不解贈孟光。
[頁]卷,冊....[5223]459,14
第2442筆
　　　　不出門　白居易
彌月不出門，永日無來賓。食飽更拂床，睡覺一噸伸。
輕箑白鳥羽，新簟青箭筠。方寸方丈室，空然兩無塵。
披衣腰不帶，散髮頭不巾。袒跣北窗下，葛天之遺民。
一日亦自足，況得以終身。不知天壤內，目我為何人。
[頁]卷,冊....[5223]459,14
第2443筆
　　　　感舊（并序）　白居易
　　故李侍郎杓直，長慶元年春薨。元相公微之，太和六年秋薨。崔侍郎
　　晦叔，太和七年夏薨。劉尚書夢得，會昌二年秋薨。四君子，予之摯
　　友也。二十年間，凋零共盡。唯予衰病，至今獨存。因詠悲懷，題為
　　感舊。
晦叔墳荒草已陳，夢得墓溼土猶新。微之捐館將一紀，杓直歸丘二十春。
城中雖有故第宅，庭蕪園廢生荊榛。篋中亦有舊書札，紙穿字蠹成灰塵。
平生定交取人窄，屈指相知唯五人。四人先去我在後，一枝蒲[5223]柳衰殘身。
豈無晚歲新相識，相識面親心不親。人生莫羨苦長命，命長感舊多悲辛。
[頁]卷,冊....[5224]459,14
第2444筆
　　　　送毛仙翁（江州司馬時作）　白居易
仙翁已得道，混跡尋巖泉。肌膚冰雪瑩，衣服雲霞鮮。
紺髮絲並緻，齠容花共妍。方瞳點玄漆，高步凌非（一作飛）煙。
幾見桑海變，莫知龜鶴年。所憩九清外，所遊五嶽巔。
軒昊舊為侶，松喬難比肩。每嗟人世人，役役如狂顛。
孰能脫羈鞅，盡遭名利牽。貌隨歲律換，神逐光陰遷。
惟余負憂譴，憔悴湓江壖。衰鬢忽霜白，愁腸如火煎。
羈旅坐多感，裴回私自憐。晴眺五老峰，玉洞多神仙。
何當憫湮厄，授道安虛孱。我師惠然來，論道窮重玄。
浩蕩八溟闊，志泰心超然。形骸既無束，得喪亦都捐。
豈識椿菌異，那知鵬鷃懸。丹華既相付，促景定當延。
玄功曷可報，感極惟勤拳。霓旌不肯駐，又歸武夷川。
語罷倏然別，孤鶴升遙天。賦詩敘明德，永續步虛篇。
[頁]卷,冊....[5224]459,14
第2445筆
　　　　達哉樂天行（一作健哉樂天行）　白居易
達哉達哉白樂天，分司東都十三年。七旬纔滿冠已挂，半祿半及車先懸。
或伴遊客春行樂，或隨山僧夜坐禪。二年忘卻問家事，門庭多草廚少煙。
庖童朝告鹽米盡，侍婢暮訴衣裳穿。妻孥不悅甥姪悶，而我醉臥方陶然。
起來與爾畫生計，薄產處置有後先。先賣南坊十畝園，次賣東都五頃田。
然後兼賣所居宅，髣髴獲緡二三千。半與爾充衣食費，半與吾供酒肉錢。
吾今已年七十一，眼昏鬚白頭風眩（平聲）。但恐此錢用不盡，即先朝露歸夜泉。
未歸且住亦不惡，飢餐樂飲安穩眠。死生無可無不可，達哉達哉白樂天。（此卷自此首以上，俱題作半格詩。）
[頁]卷,冊....[5224]459,14
第2446筆
　　　　春池閒泛　白居易
綠塘新水平，紅檻小舟輕。解纜隨風去，開襟信意行。
淺憐清演漾，深愛綠澄泓。白撲柳飛絮，紅浮桃落英。
古文科斗出，新葉剪刀生。樹集鶯朋友，雲行雁弟兄。
飛沈皆適性，酣詠自怡情。花助銀杯氣（一作器），松添玉軫聲。
魚跳何事樂，鷗起復誰驚。莫唱滄浪曲，無塵可濯纓。
[頁]卷,冊....[5225]459,14
第2447筆
　　　　池上寓興二絕　白居易
濠梁莊惠謾相爭，未必人情知物情。獺捕魚來魚躍出，此非魚樂是魚驚。

水淺魚稀白鷺飢，勞心瞪目待魚時。外容閑暇中心苦，似是而非誰得知。

[頁]卷,冊....[5225]459,14
第2448筆
　　　　宴後題府中水堂贈盧尹中丞（昔予為尹日，創造之。）　白居易
水齋歲久漸荒蕪，自愧甘棠無一株。新酒客來方宴飲，舊堂主在重歡娛。
莫言楊柳枝空老，（府妓有歌楊柳枝曲者，因以名焉。）直致櫻桃樹已枯。（府西有櫻桃廳，因樹為名，今樹亦枯也。）從我到君十一尹，相看自置府來無。（自予罷後至中丞，凡十一尹也。）
[頁]卷,冊....[5225]459,14
第2449筆
　　　　和敏中洛下即事（時敏中為殿中分司）　白居易
昨日池塘春草生，阿連新有好詩成。花園到處鶯呼入，驄馬遊時客避行。
水暖魚多似南國，人稀塵少勝西京。洛中佳境應無限，若欲諳知問老兄。
[頁]卷,冊....[5225]459,14
第2450筆
　　　　送敏中新授戶部員外郎西歸　白居易
千里歸程三伏天，官新身健馬翩翩。行衝赤日加餐飯，上到青雲穩著鞭。
長慶老郎唯我在，客曹故事望[5225]君傳。前鴻後雁行難續，相去迢迢二十年。（長慶初，予為主客郎中、知制誥，遷中書舍人，去今二十一年也。）
[頁]卷,冊....[5226]459,14
第2451筆
　　　　南侍御以石相贈助成水聲因以絕句謝之　白居易
泉石磷磷聲似琴，閒眠靜聽洗塵心。莫輕兩片青苔石，一夜潺湲直萬金。
[頁]卷,冊....[5226]459,14
第2452筆
　　　　閒居自題戲招宿客　白居易
水畔竹林邊，閒居二十年。健常攜酒出，病即掩門眠。
解綬收朝佩，褰裳出野船。屏除身外物，擺落世間緣。
報曙窗何早，知秋簟最先。微風深樹裏，斜日小樓前。
渠口添新石，籬根寫亂泉。欲招同宿客，誰解愛潺湲。（西亭牆下，泉石有聲。）
[頁]卷,冊....[5226]459,14
第2453筆
　　　　李留守相公見過池上汎舟舉酒話及翰林舊事因成四韻以獻之　白居易
引櫂尋池岸，移尊就菊叢。何言濟川後，相訪釣船中。
白首故情在，青雲往事空。同時六學士，五相一漁翁。
[頁]卷,冊....[5226]459,14
第2454筆
　　　　閏九月九日獨飲　白居易
黃花叢畔綠尊前，猶有些些舊管弦。偶遇閏秋重九日，東籬獨酌一陶然。
自從九月持齋戒，不醉重陽十五年。
[頁]卷,冊....[5226]459,14
第2455筆
　　　　覽盧子蒙侍御舊詩多與微之唱和感今傷昔因贈子蒙題於卷後　白居易
早聞元九詠君詩，恨與盧君相識遲。今日逢君開舊卷，卷中多道贈微之。
相看掩淚情難說，別有傷心事豈知。聞道咸陽墳上樹，已抽三丈白楊枝。
[頁]卷,冊....[5226]459,14
第2456筆
　　　　寒亭留客　白居易
今朝閒坐石亭中，爐火銷殘尊又空。冷落若為留客住，冰池霜竹雪髯翁。
[頁]卷,冊....[5227]459,14
第2457筆
　　　　新小灘　白居易
石淺沙平流水寒，水邊斜插一漁竿。江南客見生鄉思，道似嚴陵七里灘。
[頁]卷,冊....[5227]459,14
第2458筆
　　　　和李中丞與李給事出居雪夜同宿小酌　白居易
憲府觸邪峨豸角，瑣闈駮正犯龍鱗。（二人當官盛事，為時所稱也。）那知近地齋居（一作名）客，忽作深山同宿人。
一醆寒燈雲外夜，數杯溫酎雪中春。林泉莫作多時計，諫獵登封憶舊臣。
[頁]卷,冊....[5227]459,14
第2459筆
　　　　履道西門二首　白居易
履道西門有弊居，池塘竹樹遶君廬。豪華肥壯雖無分，飽暖安閒即有餘。
行灶朝香炊早飯，小園春暖掇新蔬。夷齊黃綺誇芝蕨，比我盤飧恐不如。

履道西門獨掩扉，官休病退客來稀。亦知軒冕榮堪戀，其奈田園老合歸。
跛鱉難隨騏驥足，傷禽莫趁鳳凰飛。世間認得身人少，今我雖愚亦庶幾。

[頁]卷,冊....[5227]459,14
第2460筆
　　　　偶吟　白居易
人生變改故無窮，昔是朝官今野翁。久寄形於朱紫內，漸抽身入蕙荷中。（荷衣、蕙帶，是楚詞也。）
無情水任方圓器，不繫舟隨去住風。猶有鱸魚蓴菜興，來春或擬往江東。
[頁]卷,冊....[5227]459,14
第2461筆
　　　　雪夜小飲贈夢得[5227]　白居易
同為懶慢園林客，共對蕭條雨雪天。小酌酒巡銷永夜，大開口笑送殘年。
久將時背成遺老，多被人呼作散仙。呼作散仙應有以，曾看東海變桑田。
[頁]卷,冊....[5228]459,14
第2462筆
　　　　歲暮夜長病中燈下聞盧尹夜宴以詩戲之且為來日張本也　白居易
榮鬧興多嫌晝短，衰閒睡少覺明遲。當君秉燭銜杯夜，是我停飧（一坐燈）服藥時。
枕上愁吟堪發病，府中歡笑勝尋醫。明朝強出須謀樂，不擬車公更擬（一作　）誰。
[頁]卷,冊....[5228]459,14
第2463筆
　　　　病中數會張道士見譏以此答之　白居易
亦知數出妨將息，不可端居守寂寥。病即藥窗眠盡日，興來酒席坐通宵。
賢人易狎須勤飲，奼女難禁莫慢燒。張道士輸白道士，一杯沆〔瀣〕（）便逍遙。
[頁]卷,冊....[5228]459,14
第2464筆
　　　　卯飲　白居易
短屏風掩臥床頭，烏帽青氈白裘。卯飲一杯眠一覺，世間何事不悠悠。
[頁]卷,冊....[5228]459,14
第2465筆
　　　　寄題餘杭郡樓兼呈裴使君　白居易
官歷二十政，宦遊三十秋。江山與風月，最憶是杭州。
北郭沙堤尾，西湖（一作潮）石岸頭。綠觴春送客，紅燭夜迴舟。
不敢言遺愛，空知念舊遊。憑君吟此句，題向望濤樓。
[頁]卷,冊....[5228]459,14
第2466筆
　　　　楊六尚書留太湖石在落下借置庭中因對舉杯寄贈絕句　白居易
借君片石意何如，置向庭中慰索居。每就玉山傾一酌，興來如對醉尚書。
[頁]卷,冊....[5228]459,14
第2467筆
　　　　喜入新年自詠（時年七十一）[5228]　白居易
白鬚如雪五朝臣，又值新正第七旬。老過占他藍尾酒，病餘收得到頭身。
銷磨歲月成高位，比類時流是幸人。大曆年中騎竹馬，幾人得見會昌春。
[頁]卷,冊....[5229]459,14
第2468筆
　　　　灘聲　白居易
碧玉班班沙歷歷，清流決決響泠泠。自從造得灘聲後，玉管朱弦可要聽。
[頁]卷,冊....[5229]459,14
第2469筆
　　　　題石泉　白居易
殷勤傍石遶泉行，不說何人知我情。漸恐耳聾兼眼闇，聽泉看石不分明。
[頁]卷,冊....[5229]459,14
第2470筆
　　　　送王卿使君赴任蘇州因思花迎新使感舊遊寄題郡中木蘭西院一別（一無此二字）　白居易
一別蘇州十八載，時光人事隨年改。不論竹馬盡成人，亦恐桑田半為海。
鶯入故宮含意思，花迎新使生光彩。為報江山風月知，至今白使君猶在。
[頁]卷,冊....[5229]459,14
第2471筆
　　　　出齋日喜皇甫十早訪　白居易
三旬齋滿欲銜杯，平旦敲門門未開。除卻朗之攜一榼，的應不是別人來。
[頁]卷,冊....[5229]459,14
第2472筆
　　　　會昌二年春題池西小樓　白居易
花邊春水水邊樓，一坐經今四十秋。望月橋傾三遍換，採蓮船破五迴修。
園林一半成喬木，鄰里三分作白頭。蘇李冥蒙隨燭滅，陳樊漂泊逐萍流。（蘇庶子弘、李中丞道樞及陳、樊二妓。十餘年皆樓中歌酒中伴，或歿或散，獨子在焉。）
雖貧眼下無妨樂，縱病心中不與愁。自笑靈光巋然在，春來遊得且須遊。
[頁]卷,冊....[5229]459,14
第2473筆
　　　　酬南洛陽早春見贈[5229]　白居易
物華春意尚遲迴，賴有東風晝夜催。寒縋柳腰收未得，暖熏花口噤初開。（古詩云：口噤不能開。）
欲披雲霧聯襟去，先喜瓊琚入袖來。久病長齋詩老退，爭禁年少洛陽才。
[頁]卷,冊....[5230]459,14
第2474筆
　　　　對新家醞玩自種花　白居易
香麴親看造，芳叢手自栽。迎春報酒熟，垂老看花開。
紅蠟半含萼，綠油新醱醅。玲瓏五六樹，瀲灩兩三杯。
恐有狂風起，愁無好客來。獨酣還獨語，待取月明迴。
[頁]卷,冊....[5230]459,14
第2475筆
　　　　攜酒往朗之莊居同飲　白居易
慵中又少經過處，別後都無勸酒人。不挈一壺相就醉，若為將老度殘春。
[頁]卷,冊....[5230]459,14
第2476筆
　　　　以詩代書酬慕巢尚書見寄（慕巢書中，頗切歸休結侶之意，故以此答。）　白居易
書意詩情不偶然，苦（一作若）云夢想在林泉。願為愚谷煙霞侶，思結空門香火緣。
每愧尚書情眷眷，自憐居士病綿綿。不知待得心期否，老校於君六七年。
[頁]卷,冊....[5230]459,14
第2477筆
　　　　春盡日　白居易
芳景銷殘暑氣生，感時思事坐含情。無人開口共誰語，有酒迴頭還自傾。
醉對數叢紅芍藥，渴嘗一碗綠昌明（蜀茶之名也）。春歸似（一作自）遣鶯留語，好住園林三兩聲。
[頁]卷,冊....[5230]459,14
第2478筆
　　　　招山僧　白居易
能入城中乞食否，莫辭塵土污袈裟。欲知住處東城下，遶竹泉聲是白家。
[頁]卷,冊....[5230]459,14
第2479筆
　　　　夏日與閑禪師林下避暑[5230]　白居易
洛景城（一作落景城）西塵土紅，伴僧閒坐竹泉東。綠蘿潭上不見日，白石灘邊長有風。
熱惱（一作熟鬧）漸知隨念盡，清涼常願與人同。每因毒暑悲親故，多在炎方瘴海中。（是歲，潮、韶等郡，皆有親友謫居。）
[頁]卷,冊....[5231]459,14
第2480筆
　　　　題新澗亭兼酬寄朝中親故見贈　白居易
何處披襟風快哉，一亭臨澗四門開。金章紫綬辭腰去，白石清泉就眼來。
自得所宜還獨樂，各行其志莫相咍。禽魚出得池籠後，縱有人呼可更迴。
[頁]卷,冊....[5231]459,14
第2481筆
　　　　病中看經贈諸道侶　白居易
右眼昏花左足風，金篦石水用無功。（金篦刮眼病，見涅槃經。磁石水治風，見外台方。）不如迴念三乘樂，便得浮生百病空。
無子同居草庵下，（見法華經。）有妻偕老道場中。何煩更請僧為侶，月上新歸伴（一作侍）病翁。（時適談氏女子自太原初歸，維摩詰有女，名月上也。）
[頁]卷,冊....[5231]459,14
第2482筆
　　　　遊豐樂招提佛光三寺　白居易
竹鞋葵扇白綃巾，林野為家雲是身。山寺每遊多寄宿，都城暫出即經旬。
漢容黃綺為逋客，堯放巢由作外臣。昨日制書臨郡縣，不該（一作談）愚谷醉鄉人。
[頁]卷,冊....[5231]459,14
第2483筆
　　　　醉中得上都親友書以予停俸多時憂問貧乏偶乘酒興詠而報之　白居易
頭白醉昏昏，狂歌秋復春。一生耽酒客，五度棄官人。（蘇州、刑部侍郎、河南尹、同州刺史、太子少傅、皆以病免也。）
異世陶元亮，前生劉伯倫。臥將琴作枕，行以鍤隨身。
歲要衣三對，年支穀一囷。園葵烹佐飯，林（一作秋）葉掃添薪。
沒齒甘蔬食，搖頭謝縉紳。自能拋爵祿，終不惱交親。
但得杯中淥，從生甑上塵。煩君問生計，憂醒不[5231]憂貧。
[頁]卷,冊....[5232]459,14
第2484筆
　　　　池畔逐涼　白居易
風清泉冷竹修修，三伏炎天涼似秋。黃犬引迎騎馬客，青衣扶下釣魚舟。
衰容自覺宜閒坐，蹇步誰能更遠遊。料得此身終老處，只應林下與灘頭。
[頁]卷,冊....[5232]459,14
第2485筆
　　　池鶴八絕句　白居易
　　池上有鶴，介然不群，烏鳶雞鵝，次第嘲噪，諸禽似有所誚。鶴亦時
　　復一鳴，予非冶長，不通其意。因戲與贈答，以意斟酌之，卿亦自取
　　笑耳。
　　　　池鶴八絕句　雞贈鶴　白居易
一聲警露君能薄，五德司晨我用多。不會悠悠時俗士，重君輕我意如何。
[頁]卷,冊....[5232]459,14
第2486筆
　　　　池鶴八絕句　鶴答雞　白居易
爾爭伉儷泥中鬥，吾整羽儀松上棲。不可遣他天下眼，卻輕野鶴重家雞。
[頁]卷,冊....[5232]459,14
第2487筆
　　　　池鶴八絕句　烏贈鶴　白居易
與君白黑大分明，縱不相親莫見輕。我每夜啼君怨別，玉徽琴裏忝同聲。（琴曲有烏夜啼，別鶴怨。）
[頁]卷,冊....[5232]459,14
第2488筆
　　　　池鶴八絕句　鶴答烏　白居易
吾愛棲雲上華表，汝多攫肉下田中。吾音中羽汝聲角，琴曲雖同調不同。（別鶴怨在羽調，烏夜啼在角調。）
[頁]卷,冊....[5232]459,14
第2489筆
　　　　池鶴八絕句　鳶贈鶴[5232]　白居易
君誇名鶴我名鳶，君叫聞天我戾天。更有與君相似處，飢來一種啄腥羶。
[頁]卷,冊....[5233]459,14
第2490筆
　　　　池鶴八絕句　鶴答鳶　白居易
無妨自是莫相非，清濁高低各有歸。鸞鶴群中彩雲裏，幾時曾見喘鳶飛。
[頁]卷,冊....[5233]459,14
第2491筆
　　　　池鶴八絕句　鵝贈鶴　白居易
君因風送（一作起）入青雲，我被人驅向鴨群。雪頸霜毛紅網掌，請看何處不如君。
[頁]卷,冊....[5233]459,14
第2492筆
　　　　池鶴八絕句　鶴答鵝　白居易
右軍歿後欲何依，只合隨雞逐鴨飛。未必犧牲及吾輩，大都我瘦勝君肥。
[頁]卷,冊....[5233]459,14
第2493筆
　　　　談氏小外孫玉童　白居易
外翁七十孫三歲，笑指琴書欲遣傳。自念老夫今耄矣，因思稚子更茫然。
中郎餘慶（一作祚）鍾羊祜，子幼能文似馬遷。才與不才爭料得，東床空後且嬌憐。（談氏初逝。）
[頁]卷,冊....[5233]459,14
第2494筆
　　　　送後集往廬山東林寺兼寄雲皋上人　白居易
後集寄將何處去，故山迢遞在匡廬。舊僧獨有雲皋在，三二年來不得書。
別後道情添幾許，老來筋力又何如。來生緣會應非遠，彼此年過七十餘。
[頁]卷,冊....[5233]459,14
第2495筆
　　　　客有說（客即李浙東也，所說不能具錄其事。）　白居易
近有人從海上迴，海山深處見樓臺。中有仙龕虛一室，多傳此待樂天來。
[頁]卷,冊....[5233]459,14
第2496筆
　　　　答客說[5233]　白居易
吾學空門非學仙，恐君此說是虛傳。海山不是吾歸處，歸即應歸兜率天。（予晚年結彌勒上生業，故云。）
[頁]卷,冊....[5234]459,14
第2497筆
　　　　哭劉尚書夢得二首　白居易
四海齊名白與劉，百年交分兩綢繆。同貧同病退閒日，一死一生臨老頭。
杯酒英雄君與操，（曹公曰：天下英雄，唯使君與操耳。）文章微婉我知丘。（仲尼云：後世知丘者。春秋又云：春秋之旨，微而婉也。）賢豪雖歿精靈在，應共微之地下遊。

今日哭君吾道孤，寢門淚滿白髭鬚。不知箭折弓何用，兼恐脣亡齒亦枯。
窅窅窮泉埋寶玉，駸駸落景挂桑榆。夜臺暮齒期非遠，但問前頭相見無。

[頁]卷,冊....[5234]459,14
第2498筆
　　　　昨日復今辰　白居易
昨日赴今辰，悠悠七十春。所經多故處，卻想似前身。
散秩優游老，閒居淨潔（一作清淨）貧。螺杯中有物，鶴氅上無塵。
解佩收朝帶，抽簪換野巾。風儀與名號，別是一生人。
[頁]卷,冊....[5235]460,14
第2499筆
　　　　病瘡　白居易
門有醫來往，庭無客送迎。病銷談笑興，老足歎嗟聲。
鶴伴臨池立，人扶下砌行。腳瘡春斷酒，那得有心情。
[頁]卷,冊....[5235]460,14
第2500筆
　　　　遊趙村杏花（一無遊字）　白居易
趙村紅杏每年開，十五年來看幾迴。七十三人難再到，今春來是別花來。
[頁]卷,冊....[5235]460,14
第2501筆
　　　　刑部尚書致仕　白居易
十五年來洛下居，道緣俗累兩何如。迷路心迴因向佛，宦途事了是懸車。
全家遁世曾無悶，半俸資身亦有餘。唯是名銜人不會，毘耶長者白尚書。
[頁]卷,冊....[5235]460,14
第2502筆
　　　　初致仕後戲酬留守牛相公并呈分司諸寮友[5235]　白居易
南北東西無所羈，挂冠自在勝分司。探花嘗酒多先到，拜表行香盡不知。
炮筍烹魚飽餐後，擁袍枕臂醉眠時。報君一語君應笑，兼亦無心羨保釐。
[頁]卷,冊....[5236]460,14
第2503筆
　　　　問諸親友　白居易
七十人難到，過三更較稀。占花租野寺，定酒典朝衣。
趁醉春多出，貪歡夜未歸。不知親故口，道我是耶非。
[頁]卷,冊....[5236]460,14
第2504筆
　　　　戲問牛司徒　白居易
抖擻塵纓捋白鬚，半酣扶起問司徒。不知詔下懸車後，醉舞狂歌有例無。
[頁]卷,冊....[5236]460,14
第2505筆
　　　　不與老為期　白居易
不與老為期，因何兩鬢絲。纔應免夭促，便已及衰羸。
昨夜夢何在，明朝身不知。百憂非我所，三樂是吾師。
閉目常閒坐，低頭每靜思。存神機慮息，養氣語言遲。
行亦攜詩篋，眠多枕酒卮。自慚無一事，少有不安時。
[頁]卷,冊....[5236]460,14
第2506筆
　　　　開龍門八節石灘詩二首（并序）　白居易
　　東都龍門潭之南，有八節灘、九峭石，船筏過此，例及破傷。舟人楫
　　師，推挽束縛。大寒之月，裸洗水中，饑凍有聲，聞於終夜。予嘗有
　　願，力及則救之。會昌四年，有悲智僧道遇，適同發心，經營開鑿，
　　貧者出力，仁者施財。於戲，從古有礙之險，未來無窮之苦，忽乎一
　　旦盡除去之，茲吾所用適願快心拔苦施樂者耳，豈獨以功德福報為意
　　哉，因作二詩，刻題石上。以其地屬寺，事因僧，故多引僧言見志。[5236]
鐵鑿金錘殷若雷，八灘九石劍稜摧。竹篙桂楫飛如箭，百筏千艘魚貫來。
振錫導師憑眾力，揮金退傅施家財。他時相逐西方去，莫慮塵沙路不開。

七十三翁旦暮身，誓開險路作通津。夜舟過此無傾覆，朝脛從今免苦辛。
十里叱灘變河漢，八寒陰獄化陽春。（八寒地獄見佛名及涅盤經，故以八節灘為此。）我身雖歿心長在，闇施慈悲與後人。

[頁]卷,冊....[5237]460,14
第2507筆
　　　　閒坐　白居易
婆娑放雞犬，嬉戲任兒童。閒坐槐陰下，開襟向晚風。
漚麻池水裏，曬棗日陽中。人物何相稱，居然田舍翁。
[頁]卷,冊....[5237]460,14
第2508筆
　　　　酬寄牛相公同宿話舊勸酒見贈　白居易
每來政事堂中宿，共憶華陽觀裏時。日暮獨歸愁米盡，泥深同出借驢騎。
交遊今日唯殘我，富貴當年更有誰。彼此相看頭雪白，一杯可合重推辭。
[頁]卷,冊....[5237]460,14
第2509筆
　　　　道場獨坐　白居易
整頓衣巾拂淨床，一瓶秋水一爐香。不論煩惱先須去，直到菩提亦擬忘。
朝謁久停收劍珮，宴遊漸罷廢壺觴。世間無用殘年處，祗合逍遙坐道場。
[頁]卷,冊....[5237]460,14
第2510筆
　　　　偶作寄朗之　白居易
歷想為官日，無如刺史時。歡娛接賓客，飽暖及妻兒。
自到東都後，安閒更得宜。分司勝刺史，致仕勝分司。
何況園林下，欣然得朗之。仰名同舊識，為樂即新知。
有雪先相訪，無花不作期。鬥醲乾釀酒，誇妙細[5237]吟詩。
里巷千來往，都門五別離。岐分兩回首，書到一開眉。
葉落槐亭院，冰生竹閣池。雀羅誰問訊，鶴氅罷追隨。
身與心俱病，容將力共衰。老來多健忘，唯不忘相思。
[頁]卷,冊....[5237]460,14
第2511筆
　　　　狂吟七言十四韻（十六句缺二字，十七句缺一字。）　白居易
亦知世是休明世，自想身非富貴身。但恐人間為長物，不如林下作遺民。
遊依二室成三友，住近雙林當四鄰。性海澄渟平少浪，心田灑掃淨無塵。
香山閒宿一千夜，梓澤連遊十六春。是客相逢皆故舊，無僧每見不殷勤。
藥停有喜閒銷疾，金盡無憂醉忘貧。補綻衣裳愧妻女，支持酒肉賴交親。
俸隨日計錢盈貫，祿逐年支粟滿囷。（尚書致仕，請半俸。百斛亦五十千，歲給祿粟二千，可為。）洛堰魚鮮供取足，遊村果熟饋爭新。
詩章人與傳千首，壽命天教過七旬。點檢一生徼倖事，東都除我更無人。
[頁]卷,冊....[5238]460,14
第2512筆
　　　　喜裴濤使君攜詩見訪醉中戲贈　白居易
忽聞扣戶醉吟聲，不覺停杯倒屣迎。共放詩狂同酒癖，與君別是一親情。
[頁]卷,冊....[5238]460,14
第2513筆
　　　　得潮州楊相公繼之書并詩以此寄之　白居易
詩情書意兩殷勤，來自天南瘴海濱。初睹銀鉤還啟齒，細吟瓊什欲霑巾。
鳳池隔絕三千里，蝸舍沈冥十五春。唯有新昌故園月，至今分照兩鄉人。（鳳池，屬楊相也。蝸舍，自謂也。）
[頁]卷,冊....[5238]460,14
第2514筆
　　　　宿府池西亭　白居易
池上平橋橋下亭，夜深睡覺上橋行。白頭老尹重來宿，十五年前舊月明。
[頁]卷,冊....[5238]460,14
第2515筆
　　　　閒眠[5238]　白居易
暖床斜臥日曛腰，一覺閒眠百病銷。盡日一餐茶兩碗，更無所要到明朝。
[頁]卷,冊....[5239]460,14
第2516筆
　　　　楊柳枝詞　白居易
　　雲溪友議，居易有妓樊素，善歌，小蠻，善舞。嘗為詩曰：櫻桃樊素
　　口，楊柳小蠻腰。年既高邁，而小蠻方豐豔，因楊柳詞以託意云。
一樹春風千萬枝，嫩於金色軟於絲。永豐西角荒園裏，盡日無人屬阿誰。
[頁]卷,冊....[5239]460,14
第2517筆
　　　　詔取永豐柳植禁苑感賦　白居易
　　又云，宣宗朝，國樂唱前詞，上問誰作，永豐在何處，左右具以對。
　　遂因東使，命取永豐柳兩枝，植於禁中，居易感上知其名，且好尚風
　　雅，又為詩一章。
一樹衰殘委泥土，雙枝榮耀植天庭。定知玄象今春後，柳宿光中添兩星。
[頁]卷,冊....[5239]460,14
第2518筆
　　　　齋居春久感事遺懷　白居易
齋戒坐三旬，笙歌發四鄰。月明停酒夜，眼闇看花人。
賴學空為觀，深知念是塵。猶思閒語笑，未忘舊交親。
久作龍門主，多為兔苑賓。水嬉歌盡日，雪宴燭通晨。
事事皆過分，時時自問身。風光拋得也，七十四年春。
[頁]卷,冊....[5239]460,14
第2519筆
　　　　每見呂南二郎中新文輒竊有所歎惜因成長句以詠所懷　白居易
雙金百鏈少人知，縱我知君徒爾為。望梅閣老無妨渴，（二賢詞藻贍麗。眾多以予曾忝制誥，故呼閤老。）畫餅尚書不救飢。（喻無益。自戲也。）
白日迴頭看又晚，青雲舉足躡何遲。壯年可惜虛銷擲，遣把閒杯吟詠詩。
[頁]卷,冊....[5239]460,14
第2520筆
　　　　胡吉鄭劉盧張等六賢皆多年壽予亦次焉偶於弊居合成尚齒之會七老相顧既醉且歡靜而思之此會稀有因成七言六韻以紀之傳好事者　白居易
七人五百七十歲（一作八十四），拖紫紆朱垂白鬚。手裏無金莫嗟歎，尊中有酒且歡娛。
詩吟兩句（一作吟成六韻）神還王，酒飲（一作飲到）三杯氣尚粗。嵬峨狂歌教婢拍，婆娑醉舞遣孫扶。
天年高過二疏傅，人數多於四皓圖。除卻三山五天竺，人間此會更應無。（三仙山、五天竺國多老壽者，前懷州司馬安定胡杲，年八十九。衛尉卿致仕馮翊吉皎，年八十六。前右龍武軍長史滎陽鄭據，年八十四。前磁州刺史廣平劉真，年八十二。前侍御史內供奉官范陽盧真，年七十二。前　永州刺史清河張渾，年七十四。刑部尚書致仕太原白居易，年七十四。已上七人。合五百七十歲，會昌五年三月二十一日。於白家履道宅同宴，宴罷賦詩。時秘書監狄兼謨、河南尹盧貞，以年未七十，雖與會而不及列。）
[頁]卷,冊....[5240]460,14
第2521筆
　　　　歡喜二偈　白居易
得老加年誠可喜，當春對酒亦宜歡。心中別有歡喜事，開得龍門八節灘。

眼闇頭旋耳重聽，唯餘心口尚醒醒。今朝歡喜緣何事，禮徹佛名百部經。

[頁]卷,冊....[5240]460,14
第2522筆
　　　　閒居貧活計　白居易
冠蓋閒居少，簞瓢陋巷深。稱家開戶牖，量力置園林。
儉薄身都慣，營為力不任。飢烹一斤肉，暖臥兩重衾。
尊有陶潛酒，囊無陸賈金。莫嫌貧活計，更富即勞心。
[頁]卷,冊....[5240]460,14
第2523筆
　　　　贈諸少年　白居易
少年莫笑我蹉跎，聽我狂翁一曲歌。入手榮名取雖少，關心穩事得還多。
老慚退馬霑芻秣，（謂致仕半俸也。）[5239]高喜歸鴻脫弋羅。官給俸錢天與壽，些些貧病奈吾何。
[頁]卷,冊....[5240]460,14
第2524筆
　　　　感所見　白居易
巧者焦勞智者愁，愚翁何喜復何憂。莫嫌山木無人用，大勝籠禽不自由。
網外老雞因斷尾，盤中鮮鱠為吞鉤。誰人會我心中事，冷笑時時一掉頭。
[頁]卷,冊....[5241]460,14
第2525筆
　　　　寄黔州馬常侍　白居易
閒看雙節信為貴，樂飲一杯誰與同。可惜風情與心力，五年拋擲在黔中。
[頁]卷,冊....[5241]460,14
第2526筆
　　　　和李相公留守題漕上新橋六韻（同用黎字）　白居易
選石鋪新路，安橋壓古堤。似從銀漢下，落傍玉川西。
影定欄杆倒，標高華表齊。煙開虹半見，月冷鶴雙棲。
材映夔龍小，功嫌元凱低。從容濟世後，餘力及黔黎。
[頁]卷,冊....[5241]460,14
第2527筆
　　　　閒居　白居易
風雨蕭條秋少客，門庭冷靜晝多關。金羈駱馬近賣（一作貫）卻，羅袖柳枝尋放還。
書卷略尋聊取睡，酒杯淺把粗開顏。眼昏入夜休看月，腳重經春不上山。
心靜無妨喧處寂，機忘兼覺夢中閒。是非愛惡銷停盡，唯寄空身在世間。
[頁]卷,冊....[5241]460,14
第2528筆
　　　　新秋夜雨　白居易
蟋蟀暮啾啾，光陰不少留。松簷半夜雨，風幌滿床秋。
曙早燈猶在，涼秋簟未收。新晴好天氣，誰伴老人遊。
[頁]卷,冊....[5241]460,14
第2529筆
　　　　春眠　白居易
枕低被暖身安穩，日照房門帳未開。還有少年春氣味，時時暫到夢中來。
[頁]卷,冊....[5242]460,14
第2530筆
　　　　喜老自嘲　白居易
面黑頭雪白，自嫌還自憐。毛龜著下老，蝙蝠鼠中仙。
名籍同逋客，衣裝類古賢。裘輕被白，靴暖蹋烏氈。
周易休開卦，陶琴不上弦。任從人棄擲，自與我周旋。
鐵馬因疲退，鉛刀以鈍全。行開第八秩，可謂盡天年。（時俗為七十年已上為開第八秩。）
[頁]卷,冊....[5242]460,14
第2531筆
　　　　能無愧　白居易
十兩新綿褐，披行暖似春。一團香絮枕，倚坐穩于人。
婢僕遣他嘗藥草，兒孫與我拂衣巾。迴看左右能無愧，養活枯殘廢退身。
[頁]卷,冊....[5242]460,14
第2532筆
　　　　河陽石尚書破迴鶻迎貴主過上黨射鷺　繪畫為圖猥蒙見示稱歎不足以詩美之　白居易
塞北虜郊隨手破，山東賊壘掉鞭收。烏孫公主歸秦地，白馬將軍入潞州。
劍拔青鱗蛇尾活，弦抨赤羽火星流。須知鳥目猶難漏，（尚書將入潞府，偶逢水鳥鷺鶿。引弓射之，一發中目。三軍踴躍，其事上聞，詔下美之。）縱有天狼豈足憂。
畫角三聲刁斗曉，清商一部管弦秋。他時麟閣圖勳業，更合何人居上頭。
[頁]卷,冊....[5242]460,14
第2533筆
　　　　自詠老身示諸家屬　白居易
壽及七十五，俸霑五十千。夫妻偕老日，甥姪聚居年。
粥美嘗新米，袍溫換故綿。家居雖濩落，眷屬幸團[5242]園。
置榻素屏下，移爐青帳前。書聽孫子讀，湯看侍兒煎。
走筆還詩債，抽衣當藥錢。支分閒事了，爬背向陽眠。
[頁]卷,冊....[5243]460,14
第2534筆
　　　　自問此心呈諸老伴　白居易
朝問此心何所思，暮問此心何所為。不入公門慵斂手，不看人面免低眉。
居士室間眠得所，少年場上飲非宜。閒談亹亹留諸老，美醞徐徐進一卮。
心未曾求過分事，身常少有不安時。此心除自謀身外，更問其餘盡不知。
[頁]卷,冊....[5243]460,14
第2535筆
　　　　六年立春日人日作　白居易
二日立春人七日，盤蔬餅餌逐時新。年方吉鄭猶為少，家比劉韓未是貧。
鄉園節歲應堪重，親故歡遊莫厭頻。試作循潮封眼想，何由得見洛陽春。（分司致仕官中，吉傅、鄭諮議最老。韓庶子、劉員外尤貧，循、潮、封三郡遷客，皆洛下舊遊也。）
[頁]卷,冊....[5243]460,14
第2536筆
　　　　齋居偶作　白居易
童子裝爐火，行添一炷香。老翁持麈尾，坐拂半張床。
卷縵看天色，移齋近日陽。甘鮮新餅果，穩暖舊衣裳。
止足安生理，悠閒樂性場。是非一以遣，動靜百無妨。
豈有物相累，兼無情可忘。不須憂老病，心是自醫王。
[頁]卷,冊....[5243]460,14
第2537筆
　　　　詠身　白居易
自中風來三歷閏，（病風八年，凡三閏矣。）從懸車後幾逢春。周南留滯稱遺老，（見太史公傳。）漢上羸殘號半人。（見習[5243]鑿齒傳。）
薄有文章傳子弟，斷無書札答交親。餘年自問將何用，恐是人間賸長身。
[頁]卷,冊....[5244]460,14
第2538筆
　　　　予與山（一作荊）南王僕射起淮南李僕射紳事歷五朝踰三紀海內年輩今唯三人榮路雖殊交情不替聊題長句寄舉之公垂二相公　白居易
故交海內只三人，二坐巖廊一臥雲。老愛詩書還似我（一作應是我），榮兼將相不如君。
百年膠漆初心在，萬里煙霄中路分。阿閣鸞凰野田鶴，何（一作誰）人信道舊同群。
[頁]卷,冊....[5244]460,14
第2539筆
　　　　讀道德經　白居易
玄元皇帝著遺文，烏角先生仰後塵。金玉滿堂非己物，子孫委蛻是他人。
世間盡不關吾事，天下無親於我身。只有一身宜愛護，少教冰炭逼心神。
[頁]卷,冊....[5244]460,14
第2540筆
　　　　禽蟲十二章（并序）　白居易
　　莊列寓言，風騷比興，多假蟲鳥，以為筌蹄，故詩義始於關雎、鵲巢
　　。道說先乎鯤、蜩、鷃之類，是也，予閒居乘興，偶作一十二章，頗
　　類志怪放言，每章可致一哂，一哂之外，亦有以自警其衰耄封執之惑
　　焉，頃如此之作，多與故人微之、夢得共之。微之、夢得嘗云：此乃
　　九奏中新聲，八珍中異味也。有旨哉、有旨哉，今則獨吟，想二君在
　　目，能無恨乎？
燕違戊巳鵲避歲，茲事因何羽族知。疑有鳳凰（一作王）頒鳥歷，一時一日不參差。（不知其然也，燕銜泥常避戊巳日。鵲巢口常避太歲，驗之皆信。）

水中科斗長成蛙，林下桑蟲老作蛾。蛙跳蛾舞仰頭笑，焉用鵬鱗羽多。（齊物也。）

江魚群從稱妻妾，塞雁聯行號弟兄。但恐世間真眷屬，親疏亦是強為名。（故名也。江沱間有魚，每游輒三。如媵隨妻[5244]，一先二後。土人號為婢妾魚，禮云：雁兄弟行。）

蠶老繭成不庇身，蜂飢蜜熟屬他人。須知年老憂家者，恐是二蟲虛苦辛。（自警也。）

阿閣鵷鸞田舍烏，妍蚩貴賤兩懸殊。如何閉向深籠裏，一種摧頹觸四隅。（有所感也。）

獸中刀鎗多怒吼，鳥遭羅弋盡哀鳴。羔羊口在緣何事，闇死屠門無一聲。（有所悲也。）

蟭螟殺敵蚊巢上，蠻觸交爭蝸角中。應是諸天觀下界，一微塵內鬥英雄。（自照也。）

蠨蛸網上罥蜉蝣，反覆相持死始休。何異浮生臨老日，一彈指頃報恩讎。（誡報也。）

蟻王化飯為臣妾，螺母偷蟲作子孫。彼此假名非本物，其間何怨復何恩。

豆苗鹿嚼解烏毒，艾葉雀銜奪燕巢。鳥獸不曾看本草，諳知藥性是誰教。（嘗獵者說云：鹿若中箭。發即嚼豆葉食之，多消。解箭毒多用烏頭，故云烏毒。又燕惡艾，雀欲奪其巢。先銜一艾致其巢，輒避去。因而有之。）

一鼠得仙生羽翼，眾鼠相看有羨色。豈知飛上未半空，已作烏鳶口中食。

鵝乳養雛遺在水，魚心想子變成鱗。細微幽隱何窮事，知者唯應是聖人。（鵝放乳水中。不能離群，雛從而食之。皆飽而去之，又如魚想子。子成魚，並是佛經中說。）

[頁]卷,冊....[5245]460,14
第2541筆
　　　　窗中列遠岫（題中以平聲為韻，○見本集宣州試射中正鵠賦後。）　白居易
天靜秋山好，窗開曉翠通。遙憐峰窈窕，不隔竹朦朧（一作蒙籠）。
萬點當虛室，千重疊遠空。列檐攢秀氣，緣隙助清風。
碧愛新晴後，明宜反照中。宣城郡齋在，望與古時（一作古詩）同。
[頁]卷,冊....[5246]461,14
第2542筆
　　　　玉水記方流　白居易
　　以流字為韻，六十字成。○見本集省試性習相遠近賦後。○中書侍郎
　　高郢下試，貞元十六年二月十四日及第第四人。
良璞含章久，寒泉徹底幽。矩浮光灩灩，（一作尹和光泛泛。）方折浪悠悠。
凌亂波紋異，縈迴水性柔。似風搖淺瀨，疑（一作如）月落清流。
潛潁應傍達，藏真豈上浮。玉人如不見，淪棄即千秋。
[頁]卷,冊....[5246]461,14
第2543筆
　　　　大社觀獻捷詩　白居易
　　以功字為韻，四韻成。○元和二年十一月四日，自集賢院召赴銀臺候
　　旨。五日，召入翰林，奉敕試制書詔批答詩等五首。翰林院使梁守謙
　　奉宣宜授翰林學士。數月，除左拾遺。
淮海妖氛滅，乾坤嘉（一作喜）氣通。班師郊社內，操袂凱歌中。
廟算無遺策，天兵不戰功。小臣同鳥獸，率舞向皇風。
[頁]卷,冊....[5246]461,14
第2544筆
　　　　自誨　白居易
樂天樂天，來與汝言。汝宜拳拳，終身行焉。
物有萬類，錮人如鎖。事有萬感，爇人如火。
萬類遞來，鎖汝形骸。使汝未老，形枯如柴。
萬感遞至，火汝心懷。使汝未死，心化為灰。
樂天樂天，可不大哀。汝胡不懲往而念來，人生百歲七十稀。
設使與汝七十期，汝今年已四十四。卻後二十六年能幾時，汝不思二十五六年來事。
疾速倏忽如一寐，往日來日皆瞥然。胡為自苦於其間，樂天樂天。
可不大哀，而今而後。汝宜飢而食，渴而飲。
晝而興，夜而寢。無浪喜，無妄憂。
病則臥，死則休。此中是汝家，此中是汝鄉。
汝何舍此而去，自取其遑遑。遑遑兮欲安往哉，樂天樂天歸去來。
[頁]卷,冊....[5247]461,14
第2545筆
　　　　三謠（并序）　白居易
　　余廬山草堂中，有朱藤杖一，蟠木机一，素屏風二，時多杖藤而行，
　　隱机而坐，掩屏而臥，宴息之暇，筆硯在前，偶為三謠，各導其意，
　　亦猶座右、陋室銘之類爾。
　　　　三謠　蟠木謠　白居易
蟠木蟠木，有似我身。不中乎器，無用於人。
下擁腫而上轔菌，桷不桷兮輪不輪。天子建明堂兮既非梁棟，諸候斲大輅兮材又不中。
唯我病夫，或有所用。用爾為几，承吾臂支吾頤而已矣。
不傷爾性，不枉爾理。爾怏怏為几之外，無所用爾。
爾既不材，吾亦不材。胡為乎人間裴回，蟠木蟠木。
吾與汝歸草堂去來。
[頁]卷,冊....[5247]461,14
第2546筆
　　　　三謠　素屏謠　白居易
素屏素屏，胡為乎不文不飾。不丹不青，當世豈無李陽冰之篆字。
張旭之筆跡，邊鸞之花鳥。張璪之松[5247]石，吾不令加一點一畫於其上。
欲爾保真而全白，吾於香爐峰下置草堂。二屏倚在東西牆，夜如明月入我室（一作懷）。
曉如白雲圍我床，我心久養浩然氣。亦欲與爾表裏相輝光，爾不見當今甲第與王宮。
織成步障銀屏風，綴珠陷鈿貼雲母。五金七寶相玲瓏，貴豪待此方悅目。
晏然寢臥乎其中，素屏素屏。物各有所宜，用各有所施。
爾今木為骨兮紙為面，捨吾草堂欲何之。
[頁]卷,冊....[5248]461,14
第2547筆
　　　　三謠　朱藤謠　白居易
朱藤朱藤，溫如紅玉。直如朱繩，自我得爾以為杖。
大有裨於股肱，前年左選。東南萬里，交遊別我於國門。
親友送我于滻水，登高山兮車倒輪摧。渡漢水兮馬跙蹄開，中途不進。
部曲多迴，唯此朱藤。實隨我來，瘴癘之鄉。
無人之地，扶衛衰病。驅訶魑魅，吾獨一身。
賴爾為二，或水或陸。自北徂南，泥黏雪滑。
足力不堪，吾本兩足。得爾為三，紫霄峰頭。
黃石巖下，松門石磴。不通輿馬，吾與爾披雲撥水。
環山繞野，二年蹋遍匡廬間。未嘗一步而相捨，雖有佳子弟。
良友朋，扶危助蹇。不如朱藤，嗟乎。
窮既若是，通復何如。吾不以常杖待爾，爾勿以常人望吾。
朱藤朱藤，吾雖青雲之上。黃泥之下，誓不棄爾於斯須。
[頁]卷,冊....[5248]461,14
第2548筆
　　　　無可奈何歌（一無歌字）　白居易
無可奈何兮，白日走而朱顏頹。少日往而老日催，生者不住兮死者不迴。
況乎寵辱豐悴之外物，又何常不十去而一來。去不可挽兮來不可推，無可奈何兮。
已焉哉，惟天長而地久。前無始兮後無終，嗟吾生之幾何。
寄瞬息乎其中，又如太倉之稊米。委一粒於萬鍾，何不與道逍遙。
委化從容，縱心放志。洩洩融融，胡為乎分愛惡于生死。
系憂喜於窮通，倔強其骨髓。齟齬其心胸，合冰炭以交戰。
祗自苦兮厥躬，彼[5248]造物者。云何不為，此與化者。
云何不隨，或喣或吹。或盛或衰，雖千變與萬化。
委一順以貫之，為彼何非。為此何是，誰冥此心。
夢蝶之子，何禍非福。何吉非凶，誰達此觀。
喪馬之翁，俾吾為秋毫之杪。吾亦自足，不見其小。
俾吾為泰山之阿，吾亦無餘。不見其多，是以達人靜則　然與陰合跡。
動則浩然與陽同波，委順而已。孰知其他，時邪命邪。
吾其無奈彼何，委邪順邪。彼亦無奈吾何，夫兩無奈何。
然後能冥至順而合太和，故吾所以飲太和。扣至順，而為無可奈何之歌。
[頁]卷,冊....[5248]461,14
第2549筆
　　　　池上篇（并序）　白居易
　　都城風土水木之勝，在東南偏。東南之勝，在履道里，里之勝在西北
　　隅，西閈北垣第一第，即白氏叟樂天退老之地。地方十七畝，屋室三
　　之一，水五之一，竹九之一，而鳥樹橋道間之。初樂天既為主，喜，
　　且曰：雖有臺，無粟不能守也。乃作池東粟廩。又曰：雖有子弟，無
　　書不能訓也。乃作池北書庫。又曰：雖有賓朋，無琴酒不能娛也。乃
　　作池西琴亭。加石樽焉。樂天罷杭州刺使時，得天竺石一、華亭鶴二
　　以歸，始作西平橋，開環池路。罷蘇州刺史時，得太湖石、白蓮、折
　　腰菱、青版舫以歸。又作中高橋，通三島徑，罷刑部侍郎時，有粟千
　　斛、書一車。洎臧獲之習莞磬弦歌者指百以歸。先是潁川陳孝山與釀
　　法，酒味甚佳，博陵崔晦叔與琴，韻甚清，蜀客姜發授秋思，聲甚淡
　　，弘濃楊貞一與青石三，方長平滑，可以坐臥。太和三年夏，樂天始
　　得請為太子賓客，分秩於洛下，息躬於池上，凡三任所得，四人所與
　　，洎吾不才身，今率為池中物矣，每至池風春，池月秋，水香蓮開之
　　旦，露清鶴唳之夕，拂楊石，舉陳酒，授崔琴，彈姜秋思，頹然自適
　　，不知其他，酒酣琴罷，又命樂童登中島亭，合奏霓裳散序，聲隨風
　　飄，或凝或散，悠揚於竹煙波月之間者久之。曲未竟而樂天陶然，已
　　醉睡於石上矣。睡起偶詠，非詩非賦，阿龜握筆，因題石間，視其粗
　　成韻章，合為池上篇云爾。[5249]
十畝之宅，五畝之園。有水一池，有竹千竿。
勿謂土狹，勿謂地偏。足以容膝，足以息肩。
有堂有庭，有橋有船。有書有酒，有歌有弦。
有叟在中，白鬚飄然。識分知足，外無求焉。
如鳥擇木，姑務巢安。如龜居坎，不知海寬。
靈鶴怪石，紫菱白蓮。皆吾所好，盡在吾前。
時飲一杯，或吟一篇。妻孥熙熙，雞犬閑閑。
優哉游哉，吾將終老乎其間。
[頁]卷,冊....[5250]461,14
第2550筆
　　　　齒落辭（并序）白居易
　　開成二年，予春秋六十六，瘠黑衰白，老狀具矣，而雙齒又落，慨然
　　感歎者久之。因為齒落辭以自廣，其辭曰：
嗟嗟乎雙齒，自吾有之爾。俾爾嚼肉咀蔬，銜杯漱水。
豐吾膚革，滋吾血髓。從幼迨老，勤亦至矣。
幸有輔車，非無齗齶。胡然捨我，一旦雙落。
齒雖無情，吾豈無情。老與齒別，齒隨涕零。
我老來日，爾去不迴。嗟嗟乎雙齒，孰謂而來哉。
孰謂而去哉，齒不能言。請以意宣，為口中之物。
忽乎六十餘年，昔君之壯也。血剛齒健，今君之老矣。
血衰齒寒，輔車齗齶。日銷月脧，上參差而下兀臬。
曾何足以少安。嘻，君其聽哉，女長辭姥，
臣老辭主，髮衰辭頭，葉枯辭樹，物無大細，
功成者去，君何嗟嗟，獨不聞諸道經，我身非我有也。
蓋天地之委形，君何嗟嗟，又不聞諸佛說，是身如浮雲，
須臾變滅，由是而言，君何有焉。所宜委百骸而順萬化，
胡為乎嗟嗟於一牙一齒之間。吾應曰：吾過矣，爾之言然。
[頁]卷,冊....[5250]461,14
第2551筆
　　　　不能忘情吟（并序）　白居易
　　樂天既老，又病風，乃錄家事，會經費，去長物。妓有樊素者，年二
　　十餘，綽綽有歌舞態，善唱楊枝，人多以曲名名之，由是名聞洛下，
　　籍在經費中，將放之，馬有駱者，駔壯駿穩，乘之亦有年，籍在經物
　　中。將鬻之，圉人牽馬出門。[5250]馬驤首反顧一鳴，聲音間似知去
　　而旋戀者，素聞馬嘶，慘然立且拜，婉孌有辭（辭具下）。辭畢，泣
　　下，予聞素言，亦愍默不能對，且命迴勒反袂，飲素酒，自飲一杯，
　　快吟數十聲，聲成文，文無定句，句隨吟之短長也，凡二百五十五言
　　，噫，予非聖達，不能忘情，又不至於不及情者，事來攪情，情動不
　　可柅，因自哂，題其篇曰不能忘情吟，吟曰：
鬻駱馬兮放楊柳枝，掩翠黛兮頓金羈。馬不能言兮長鳴而卻顧，楊柳枝再拜長跪而致辭。
辭曰，主乘此駱五年。凡千有八百日，銜之下。
不驚不逸，素事主十年。凡三千有六百日，巾櫛之間。
無違無失，今素貌雖陋。未至衰摧，駱力猶壯。
又無虺隤，即駱之力。尚可以代主一步，素之歌。
亦可以送主一杯，一旦雙去。有去無迴，故素將去。
其辭也苦，駱將去。其鳴也哀，此人之情也。
馬之情也，豈主君獨無情哉。予俯而歎，仰而咍。
且曰，駱。駱，爾勿嘶。
素，素。爾勿啼，駱反廄。
素反閨，吾疾雖作。年雖頹，幸未及項籍之將死。
何必一日之內，棄騅兮而別虞兮。乃目素兮素兮，為我歌楊柳枝。
我姑酌彼金罍，我與爾歸醉鄉去來。
[頁]卷,冊....[5251]461,14
第2552筆
　　　　勸酒（以下見文苑英華）　白居易
昨與美人對尊酒，朱顏如花腰似柳。今與美人傾一杯，秋風颯颯頭上來。
年光似水向東去，兩鬢不禁白日催。東鄰起樓高百尺，璇題照日光相射。
珠翠無非二八人，盤筵何啻三千客。鄰家儒者方下帷，夜誦古書朝忍飢。
身年三十未入仕，仰望東鄰安可期。一朝逸翮乘風勢，金榜高張登上第。
春闈未了冬登科，九萬摶風誰與繼。不逾十稔居台衡，門前車馬紛縱橫。
人人仰望在何處，造化筆頭雲雨生。東鄰高樓色未改，主人（一作父）云亡息猶在。
金玉車馬一不存，朱門更有何人待。牆垣反鎖長安春，樓臺漸漸屬西鄰。
松篁薄暮亦棲鳥（一作鳴棲鳥），桃李無情還笑人。憶昔東鄰宅初構，雲甍彩棟皆非舊。
玳瑁筵前翡翠栖，芙蓉池上鴛鴦鬥。日往月來凡幾秋，一衰一盛何（一作皆）悠悠。
但教帝里笙歌在，池上年年醉五侯。
[頁]卷,冊....[5252]462,14
第2553筆
　　　　南陽小將張彥硤口鎮稅人場射虎歌　白居易
海內昔年狎太平，橫目穰穰何崢嶸。天生天殺豈天怒，忍使朝朝餵猛虎。
關東驛路多丘荒，行人最忌稅人場。張彥雄特制殘暴，見之叱起如叱羊。
鳴弦霹靂越幽阻，往往依林猶旅拒。草際旋看委錦茵，腰間不更（一作見）抽白羽。
老饕已斃眾雛恐，童稚揶揄皆自勇。忠良效順勢亦然，一劍猜狂敢輕動。
有文有武方為[5252]國，不是英雄伏不得。試徵張彥作將軍，幾箇將軍願策勳。
[頁]卷,冊....[5253]462,14
第2554筆
　　　　陰雨　白居易
潤葉濡枝浹四方，濃雲來去勢何長。曠然寰宇清風滿，救旱功高暑氣涼。
[頁]卷,冊....[5253]462,14
第2555筆
　　　　喜雨　白居易
西北油然雲勢濃，須臾霈沛雨飄空。頓疏萬物焦枯意，定看秋郊稼穡豐。
[頁]卷,冊....[5253]462,14
第2556筆
　　　　過故洛城　白居易
故城門前春日斜，故城門裏無人家。市朝欲認不知處，漠漠野田飛草花。
[頁]卷,冊....[5253]462,14
第2557筆
　　　　江南喜逢蕭九徹因話長安舊遊戲贈五十韻（見才調集）　白居易
憶昔嬉遊伴，多陪歡宴場。寓居同永樂，幽會共平康。
師子尋前曲，聲兒出內坊。花深態奴宅，竹錯得憐堂。
庭晚開紅藥，門閒蔭綠楊。經過悉同巷，居處盡連牆。
時世高梳髻，風流澹作妝。戴花紅石竹，帔暈紫檳榔。
鬢動懸蟬翼，釵垂小鳳行。拂胸輕粉絮，暖手小香囊。
選勝移銀燭，邀歡舉玉觴。爐煙凝麝氣，酒色注鵝黃。
急管停還奏，繁弦慢更張。雪飛迴舞袖，塵起繞歌梁。
舊曲翻調笑，新聲打義揚。名情推阿軌，巧語許秋孃。
風暖春將暮，星迴夜未央。宴餘添粉黛，坐久換衣裳。
結伴歸深院，分頭入洞房。彩帷開翡翠，羅薦拂鴛鴦。
留宿爭牽袖，貪眠各占床。綠窗籠水影，紅壁背燈光。
索鏡收花鈿，邀人解袷襠。暗嬌妝靨笑，私語口脂香。
怕聽鐘聲坐，羞明映縵藏。眉殘蛾翠淺，鬟解綠雲長。
聚散知無定，憂歡事不常。離筵開夕宴，別騎促晨裝。
去住青門外，留連滻水傍。車行遙寄語，馬駐共相望。
雲雨分何處，山川共異方。野行[5253]初寂寞，店宿乍恓惶。
別後嫌宵永，愁來厭歲芳。幾看花結子，頻見露為霜。
歲月何超忽，音容坐渺茫。往還書斷絕，來去夢遊揚。
自我辭秦地，逢君客楚鄉。常嗟異岐路，忽喜共舟航。
話舊堪垂淚，思鄉數斷腸。愁雲接巫峽，淚竹近瀟湘。
月落江湖闊，天高節候涼。浦深煙渺渺，沙冷月蒼蒼。
紅葉江楓老，青蕪驛路荒。野風吹蟋蟀，湖水浸菰蔣。
帝路何由見，心期不可忘。舊遊千里外，往事十年強。
春晝提壺飲，秋林摘橘嘗。強歌還自感，縱飲不成狂。
永夜長相憶，逢君各共傷。殷勤萬里意，并寫贈蕭郎。
[頁]卷,冊....[5254]462,14
第2558筆
　　　　贈薛濤（見張為主客圖）　白居易
峨眉山勢接雲霓，欲逐劉郎北路迷。若似剡中容易到，春風猶隔武陵溪。
[頁]卷,冊....[5254]462,14
第2559筆
　　　　酬令狐留守尚書見贈十韻　白居易
長慶清風在，夔龍燮理餘。太和膏雨降，周邵保釐初。
嵩少當宮署，伊瀺入禁渠。曉關開玉兔，夕鑰納銀魚。
舊眷憐移疾，新吟念索居。離聲雙白鸝，行色一籃輿。
罷免無餘俸，休閒有敝廬。慵於嵇叔夜，渴似馬相如。
酒每蒙酤我，（詩鄭箋云。酤，賣也。音沽。）詩嘗許起予。洛中歸計定，一半為尚書。
[頁]卷,冊....[5254]462,14
第2560筆
　　　　聽蘆管　白居易
幽咽新蘆管，淒涼古竹枝。似臨猿峽唱，疑在雁門吹。
調為高多切，聲緣小乍遲。粗豪嫌觱篥，細妙勝參差。
雲水巴南客，風沙隴上兒。屈原收淚夜，蘇武斷腸時。
仰秣胡駒聽，驚棲越鳥知。何言胡越異，聞此一同悲。
[頁]卷,冊....[5254]462,14
第2561筆
　　　　送滕庶子致仕歸婺州[5254]　白居易
春風秋月攜歌酒，八十年來玩物華。已見曾孫騎竹馬，猶聽侍女唱梅花。
入鄉不杖歸時健，出郭乘軺到處誇。兒著繡衣身衣錦，東陽門戶勝滕家。
[頁]卷,冊....[5255]462,14
第2562筆
　　　　送劉郎中赴任蘇州　白居易
仁風膏雨去隨輪，勝境歡遊到逐身。水驛路穿兒店月，花船棹入女湖春。（語兒店、女墳湖，皆勝地也。）
宣城獨詠窗中岫，柳惲單題汀上蘋。何似姑蘇詩太守，吟詩相繼有三人。（領吳郡日，劉嘗贈予詩云：蘇州刺史例能詩，西掖今來替左司。故有三人之戲耳。）
[頁]卷,冊....[5255]462,14
第2563筆
　　　　福先寺雪中餞劉蘇州　白居易
送君何處展離筵，大梵王宮大雪天。庾嶺梅花落歌管，謝家柳絮撲金田。
亂從紈袖交加舞，醉入籃輿取次眠。卻笑召鄒兼訪戴，只持空酒駕空船。
[頁]卷,冊....[5255]462,14
第2564筆
　　　　除夜言懷兼贈張常侍　白居易
三百六旬今夜盡，六十四年明日催。不用歎身隨日老，亦須知壽逐年來。
加添雪興憑氈帳，消殺春愁付酒杯。唯恨詩成君去後，紅箋紙卷為（一作共）誰開。
[頁]卷,冊....[5255]462,14
第2565筆
　　　　送張常侍西歸　白居易
二年花下為閒伴，一旦尊前棄老夫。西午橋街行悵望，南龍興寺立踟躕。
洛城久住留情否，省騎重歸稱意無。出鎮歸朝但相訪，此身應不離東都。
[頁]卷,冊....[5255]462,14
第2566筆
　　　　和河南鄭尹新歲對雪[5255]　白居易
白雪吟詩鈴閣開，故情新興兩裴回。昔經勤苦照書卷，今助歡娛飄酒杯。
楚客難酬郢中曲，吳公兼占洛陽才。銅街金谷春知否，又有詩人作尹來。
[頁]卷,冊....[5256]462,14
第2567筆
　　　　吹笙內人出家　白居易
雨露難忘君念重，電泡易滅妾身輕。金刀已剃頭然髮（佛經云：若救頭然。）玉管休吹腸斷聲。
新戒珠從衣裏得，初心蓮向火中生。道場夜半香花冷，猶在燈前禮佛名。
[頁]卷,冊....[5256]462,14
第2568筆
　　　　　醉中見微之舊卷有感　白居易
今朝何事一霑襟，檢得君詩醉後吟。老淚交流風病眼，春箋搖動酒杯心。
銀鉤塵覆年年暗，玉樹泥埋日日深。聞道墓松高一杖，更無消息到如今。
[頁]卷,冊....[5256]462,14
第2569筆
　　　　壽安歇馬重吟　白居易
春衫細薄馬蹄輕，一日遲遲進一程。野棗花含新蜜氣，山禽語帶破匏聲。
垂鞭晚就槐陰歇，低倡閒衝柳絮行。忽憶家園須速去，櫻桃欲熟筍應生。
[頁]卷,冊....[5256]462,14
第2570筆
　　　　贈張處士山人　白居易
蘿襟蕙帶竹皮巾，雖到塵中不染塵。每見俗人多慘澹，惟逢美酒即殷勤。
浮雲心事誰能會，老鶴風標不可親。世說三生如不謬，共疑巢許是前身。
[頁]卷,冊....[5256]462,14
第2571筆
　　　　池畔閒坐兼呈侍中　白居易
池畔最平處，樹陰新合時。移床解衣帶，坐任清風吹。
舉棹鳥先覺，垂綸魚未知。前頭何所有，一卷晉公[5256]詩。
[頁]卷,冊....[5257]462,14
第2572筆
　　　　初冬即事憶皇甫十　白居易
冷竹風成韻，荒街葉作堆。欲尋聯句卷，先飲煖寒杯。
帽為迎霜戴，爐因試火開。時時還有客，終不當君來。
[頁]卷,冊....[5257]462,14
第2573筆
　　　　小庭寒夜寄夢得　白居易
庭小同蝸舍，門閒稱雀羅。火將燈共盡，風與雪相和。
老睡隨年減，衰情向夕多。不知同病者，爭奈夜長何。
[頁]卷,冊....[5257]462,14
第2574筆
　　　　西還壽安路西歇馬　白居易
槐陰歇鞍馬，柳絮惹衣巾。日晚獨歸路，春深多思人。
去家纔百里，為客只三旬。已念紗窗下，應生寶瑟塵。
[頁]卷,冊....[5257]462,14
第2575筆
　　　　雨中訪崔十八　白居易
肩舁仍挈榼，莫怪就君來。秋雨經三宿，無人勸一杯。
[頁]卷,冊....[5257]462,14
第2576筆
　　　　夢得得新詩　白居易
池上今宵風月涼，閒教少樂理霓裳。集仙殿裏新詞到，便播笙歌作樂章。
[頁]卷,冊....[5257]462,14
第2577筆
　　　　初見劉二十八郎中有感　白居易
欲話毘陵君反袂，欲言夏口我霑衣。誰知臨老相逢日，悲歎聲多語笑稀。
[頁]卷,冊....[5257]462,14
第2578筆
　　　　夜題玉泉　白居易
遇客多言愛山水，逢僧盡道厭囂塵。玉泉潭畔松間宿，要且經年無一人。
[頁]卷,冊....[5258]462,14
第2579筆
　　　　拜表早出贈皇甫賓客　白居易
一月一回同拜表，莫辭侵早過中橋。老於君者應無數，猶趁西京十五朝。
[頁]卷,冊....[5258]462,14
第2580筆
　　　　贈鄭尹　白居易
府池東北舊亭臺，久別長思醉一回。但請主人空掃地，自攜杯酒管弦來。
[頁]卷,冊....[5258]462,14
第2581筆
　　　　別楊同州後卻寄　白居易
潘驛橋南醉中別，下邽村北醒時歸。春風怪我君知否，榆葉楊花撲面飛。
[頁]卷,冊....[5258]462,14
第2582筆
　　　　狐泉店前作　白居易
野狐泉上柳花飛，逐水東流便不歸。花水悠悠兩無意，因風吹落偶相依。
[頁]卷,冊....[5258]462,14
第2583筆
　　　　贈盧績　白居易
餘杭縣裏盧明府，虛白亭中白舍人。今日相逢頭似雪，一杯相勸送殘春。
[頁]卷,冊....[5258]462,14
第2584筆
　　　　與裴華州同過敷水戲贈　白居易
使君五馬且踟躕，馬上能聽絕句無。每過桑間試留意，何妨後代有羅敷。
[頁]卷,冊....[5258]462,14
第2585筆
　　　　閒遊　白居易
欲笑隨情酒逐身，此身雖老未辜春。春來點檢閒遊數，猶自多於年少人。
[頁]卷,冊....[5258]462,14
第2586筆
　　　　招韜光禪師（見咸淳臨安志）　白居易
白屋炊香飯，葷膻不入家。濾泉澄葛粉，洗手摘藤花。
青芥除黃葉，紅薑帶紫芽。命師相伴食，齋罷一甌茶。
[頁]卷,冊....[5259]462,14
第2587筆
　　　　和柳公權登齊雲樓　白居易
樓外春晴百鳥鳴，樓中春酒美人傾。路傍花日添衣色，雲裏天風散珮聲。
向此高吟誰得意，偶來閒客獨多情。佳時莫起興亡恨，遊樂今逢四海清。
[頁]卷,冊....[5259]462,14
第2588筆
　　　　毛公壇　白居易
毛公壇上片雲閒，得道何年去不還。千載鶴翎歸碧落，五湖空鎮萬重山。
[頁]卷,冊....[5259]462,14
第2589筆
　　　　靈巖寺　白居易
館娃宮畔千年寺，水闊雲多客到稀。聞說春來更惆悵，百花深處一僧歸。
[頁]卷,冊....[5259]462,14
第2590筆
　　　　白雲泉　白居易
天平山上白雲泉，雲自無心水自閒。何必奔衝山下去，更添波浪向人間。
[頁]卷,冊....[5259]462,14
第2591筆
　　　　寄韜光禪師　白居易
一山門（一作分）作兩山門，兩寺原從一寺分。東澗水流西澗水，南山雲起北山雲。
前臺花發後臺見，上界鐘聲下界聞。遙想吾師行道處，天香桂子落紛紛。
[頁]卷,冊....[5259]462,14
第2592筆
　　　　和夢得夏至憶蘇州呈盧賓客[5259]　白居易
憶在蘇州日，常諳夏至筵。香筒竹嫩，炙脆子鵝鮮。
水國多臺榭，吳風尚管弦。每家皆有酒，無處不過船。
交印君相次，褰帷我在前。此鄉俱老矣，東望共依然。（予與劉、盧三人，前後相次典蘇州。今同分司，老於洛下。）
洛下麥秋月，江南梅雨天。齊雲樓上事，已上十三年。
[頁]卷,冊....[5260]462,14
第2593筆
　　　　曲江　白居易
細草岸西東，酒旗搖水風。樓臺在花杪，鷗鷺下煙中。
翠幄晴相接，芳洲夜暫空。何人賞秋景，興與此時同。
[頁]卷,冊....[5260]462,14
第2594筆
　　　　歲夜詠懷兼寄思黯　白居易
遍數故交親，何人得六旬。（與思黯、夢得，數還淪沒者。少過得六十。）今年已入手，餘事豈關身。
老自無多興，春應不揀人。陶窗與弘閣，風景一時新。
[頁]卷,冊....[5260]462,14
第2595筆
　　　　寒食日過棗糰店　白居易
寒食棗糰店，春低楊柳枝。酒香留客住，鶯語和人詩。
困立攀花久，慵行上馬遲。若為將此意，前字與僧期。
[頁]卷,冊....[5260]462,14
第2596筆
　　　　宿張雲舉院　白居易
不食胡麻飯，杯中自得仙。隔房（一作籬）招好客，可室致芳筵。
美（一作家）醞香醪嫩，時新異果鮮。夜深唯畏曉，坐穩不（一作豈）思眠。
棋罷嫌無敵，詩成愧在前。明朝題壁上，誰得眾人傳。
[頁]卷,冊....[5260]462,14
第2597筆
　　　　惜花[5260]　白居易
可憐夭（一作妍）艷正當時，剛被狂風一夜吹。今日流鶯來舊處，百般言語泥（一作啼）空枝。
[頁]卷,冊....[5261]462,14
第2598筆
　　　　七夕　白居易
煙霄微月澹長空，銀漢秋期萬古同。幾許歡情與離恨，年年并在此宵中。
[頁]卷,冊....[5261]462,14
第2599筆
　　　　宿誠禪師山房題贈　白居易
不出孤峰上，人間四十秋。視身如傳舍，閱世任東流。
法為因緣立，心從次第修。中宵問真偈，有住是吾憂。
[頁]卷,冊....[5261]462,14
第2600筆
　　　　新池　白居易
數日自穿鑿，引泉來近陂。尋渠通咽處，繞岸待清時。
深好求魚養，閒堪與鶴期。幽聲聽難盡，入夜睡常遲。
[頁]卷,冊....[5261]462,14
第2601筆
　　　　南池　白居易
蕭條微雨絕，荒岸抱清源。入舫山侵塞，分泉道接村。
秋聲依樹色，月影在蒲根。淹泊方難遂，他宵關夢魂。
[頁]卷,冊....[5261]462,14
第2602筆
　　　　宿池上　白居易
泉來從絕壑，亭敞在中流。竹密無空岸，松長可絆舟。
蟪蛄潭上夜，河漢島前秋。異夕期新漲，攜琴卻此遊。
[頁]卷,冊....[5261]462,14
第2603筆
　　　　翻經臺（見咸淳臨安志）[5261]　白居易
一會靈山猶未散，重翻貝葉有來由。是名精進纔開眼，巖石無端亦點頭。
[頁]卷,冊....[5262]462,14
第2604筆
　　　　寄題上強山精舍寺（見王象之輿地紀勝）　白居易
慣遊山水住南州，行盡天台及虎丘。惟有上強精舍寺，最堪遊處未曾遊。
[頁]卷,冊....[5262]462,14
第2605筆
　　　　一字至七字詩（賦得詩，樂天分司東洛，朝賢悉會興化池亭送別，酒酣，各請一字至七字詩，以題為韻。）　白居易
詩，綺美。奇，明月夜。
落花時，能助歡笑。亦傷別離，調清金石怨。
吟苦鬼神悲，天下只應我愛。世間唯有君知，自從都尉別蘇句。
便到司空送白辭。
[頁]卷,冊....[5262]462,14
第2606筆
　　　　九老圖詩（并詩）　白居易
　　會昌五年三月，胡、吉、劉、鄭、盧、張等六賢，於東都敝居履道坊
　　合尚齒之會，其年夏，又有二老，年貌絕倫，同歸故鄉，亦來斯會，
　　續命書姓名年齒，寫其形貌，附於圖右，與前七老，題為九老圖，仍
　　以一絕贈之，二老謂洛中遺老李元爽，年一百三十六歸落，僧如滿，
　　年九十五歲。
雪作鬚眉雲作衣，遼東華表鶴雙歸。當時一鶴猶希有，何況今逢兩令威。
[頁]卷,冊....[5262]462,14
第2607筆
　　　　和裴相公傍水閒行絕句　白居易
行尋春水坐看山，早出中書晚未還。為報野僧巖客道，偷閒氣味（一作意味）勝長閒。
[頁]卷,冊....[5262]462,14