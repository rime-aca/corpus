第1筆
　　　　鼓吹曲辭
　　漢有朱鷺等二十二曲，列於鼓吹，謂之鐃歌。魏使繆襲改其十二曲，
　　而十曲並仍舊名，是時吳亦使韋昭改製十二曲，其十曲亦因之。晉傅
　　玄製二十二曲，惟二曲之名不改〔漢舊〕（舊漢）。宋齊並用漢曲，
　　又充庭十六曲，梁高祖乃去其四，留其十二。北齊二十曲皆改古名。
　　後周革前代鼓吹制為十五曲，隋制列鼓吹為四部，唐則又增為五部，
　　部各有曲。
　　　　朱鷺（張籍）　鼓吹曲辭
翩翩兮朱鷺，來汎（集作浴）春塘棲綠樹。羽毛如翦色如染，遠飛欲下雙翅斂。
避人引子入深塹，動處水紋開灩灩。誰知豪家網爾軀，不如飲啄江海隅。
[頁]卷,冊....[165]17,1
第2筆
　　　　艾如張（李賀）　鼓吹曲辭
錦襜褕，繡襠襦。強強（集無下強字）飲啄哺爾雛，隴東臥穟滿風雨。
莫信（一作逐）龍媒隴西去，齊人（一作入）織網如素空。張在野春（集作田）平碧中，網絲漠漠無形影。
誤爾觸之傷首紅，艾葉綠花誰翦刻，中藏禍機不可測。
[頁]卷,冊....[165]17,1
第3筆
　　　　上之回（盧照鄰）　鼓吹曲辭
回中道路險，蕭關烽候多。五營屯北地，萬乘出西河。
單于拜玉璽，天子按琱戈。振旅汾川曲，秋風橫大[165]歌。
[頁]卷,冊....[166]17,1
第4筆
　　　　同前（李白）　鼓吹曲辭
三十六離宮，樓臺與天通。閣道步行月，美人愁煙空。
恩疏寵不及，桃李傷春風。淫樂意何極，金輿向回中。
萬乘出黃道，千旗揚彩虹。前軍細柳北，後騎甘泉東。
豈問渭川老，寧邀襄野童。秋暮（一作但慕）瑤池宴，歸來樂未窮。
[頁]卷,冊....[166]17,1
第5筆
　　　　同前（李賀）　鼓吹曲辭
上之回，大旗喜。懸虹彗（集作雲），撻鳳尾。
劍匣破，舞蛟龍。蚩尤死，鼓逢逢。
天高慶雷齊墜地，地無驚煙海千里。
[頁]卷,冊....[166]17,1
第6筆
　　　　戰城南（盧照鄰）　鼓吹曲辭
將軍出紫塞，冒頓在烏貪。笳喧雁門北，陣翼龍城南。
琱弓夜宛轉，鐵騎曉參潭。應須駐白日，為待戰方酣。
[頁]卷,冊....[166]17,1
第7筆
　　　　同前（李白）　鼓吹曲辭
去年戰桑乾源，今年戰蔥河道。洗兵條支海上波，放馬天山雪中草。
萬里長征戰，三軍盡衰老。匈奴以殺戮為耕作，古來唯見白骨黃沙田。
秦家築城備胡處，漢家還有烽火然。烽火然不息，征戰（一作長征）無已時。
野戰格鬥死，敗馬號鳴向天悲。烏鳶啄人腸，銜飛上挂枯樹枝（一作上枯枝）。
士卒塗草莽，將軍空爾為。乃知兵者是凶器，聖人不得已而用之。
[頁]卷,冊....[166]17,1
第8筆
　　　　同前（劉駕）　鼓吹曲辭
城南征戰多，城北無飢鴉。白骨馬蹄下，誰言皆有家。
城前水聲苦，倏忽流萬古。莫爭城外地，城裏有閒土。
[頁]卷,冊....[167]17,1
第9筆
　　　　同前二首（僧貫休）　鼓吹曲辭
萬里桑乾傍，茫茫古蕃壤。將軍貌憔悴，撫劍悲年長。
胡兵尚陵逼，久住亦非強。邯鄲少年輩，箇箇有伎倆。
拖槍半夜去，雪片大如掌。

磧中（一作石）有陰兵，戰馬時驚蹶。輕猛李陵心，摧殘蘇武節。
黃金鎖子甲，風吹色如鐵。十載不封侯，茫茫向誰說。

[頁]卷,冊....[167]17,1
第10筆
　　　　巫山高（鄭世翼）　鼓吹曲辭
巫山凌太清，岧嶢類削成。霏霏暮雨合，靄靄朝雲生。
危峰入鳥道，深谷瀉猿聲。別有幽棲客，淹留攀桂情。
[頁]卷,冊....[167]17,1
第11筆
　　　　同前二首（沈佺期）　鼓吹曲辭
巫山峰十二，環合（集作合沓）隱昭回。俯眺琵琶峽，平看雲雨臺。
古槎天外倚，瀑水日邊來。何忽啼猿夜，荊王枕席開。

神女向高唐，巫山下夕陽。裴回作行雨，婉孌逐荊王。
電影江前落，雷聲峽外長。霽雲無處所，臺館曉蒼蒼。

[頁]卷,冊....[167]17,1
第12筆
　　　　同前（盧照鄰）　鼓吹曲辭
巫山望不極，望望下朝雰（集作氛）。莫辨啼猿樹，徙看神女雲。
驚濤亂水脈，驟雨暗峰文。霑裳即此地，況復遠思君。
[頁]卷,冊....[168]17,1
第13筆
　　　　同前（張循之）　鼓吹曲辭
巫山高不極，沓（一作合）沓狀奇新。暗谷疑風雨，幽巖（集作崖）若鬼神。
月明三峽曙（集作曉），潮滿二（集作九）江春。為問陽臺夕（集作客），應知入夢人。
[頁]卷,冊....[168]17,1
第14筆
　　　　同前（劉方平）　鼓吹曲辭
楚國巫山秀，清猿日夜啼。萬重春樹合，十二碧峰齊。
峽出朝雲下，江來暮雨西。陽臺歸路直，不畏向家迷。
[頁]卷,冊....[168]17,1
第15筆
　　　　同前（皇甫冉）　鼓吹曲辭
巫峽見巴東，迢迢半出空。雲藏神女館，雨到楚王宮。
朝暮泉聲落，寒喧樹色同。清猿不可聽，偏在九秋中。
[頁]卷,冊....[168]17,1
第16筆
　　　　同前（李端）　鼓吹曲辭
巫山十二峰，皆在碧虛中。回合雲藏日（集作月），霏微雨帶風。
猿聲寒過水（集作澗），樹色暮連空。愁向高唐望，清秋見楚宮。
[頁]卷,冊....[168]17,1
第17筆
　　　　同前（于濆）[168]　鼓吹曲辭
何山無朝雲，彼雲亦悠揚。何山無暮雨，彼雨亦蒼茫。
宋玉恃才者，憑雲構高唐。自重（集作垂）文賦名，荒淫歸楚襄。
峨峨十二峰，永作妖鬼鄉。
[頁]卷,冊....[169]17,1
第18筆
　　　　同前二首（孟郊）　鼓吹曲辭
巴山上峽重復重，陽臺碧峭十二峰。荊王獵時逢暮雨，夜臥高丘夢神女。
輕紅流煙溼豔姿，行雲飛去明星稀。目極魂斷望不見，猿蹄三聲淚霑衣。

見盡數萬里，不聞三聲猿。但飛蕭蕭雨，中有亭亭魂。
千載楚襄（一作王)恨，遺文宋玉言。至今青冥裏(集作晴明天），雲結深閨門。

[頁]卷,冊....[169]17,1
第19筆
　　　　同前（李賀）　鼓吹曲辭
碧叢叢，高（一作齊）插天。大江翻瀾神曳煙，楚魂尋夢風颸（一作颯）然。
曉風飛雨生苔錢，瑤姬一去一千年。丁香笻竹啼老猿，古祠近月蟾桂寒，
椒花墜紅溼雲間（一作端）。
[頁]卷,冊....[169]17,1
第20筆
　　　　同前（僧齊己）　鼓吹曲辭
巫山高，巫女妖。雨為暮兮雲為朝，楚王憔悴魂欲銷。
秋猿嗥嗥日將夕，紅霞紫煙凝老壁。千巖萬壑花皆坼，但恐芳菲無正色。
不知今古行人行，幾人經此無秋情。雲深廟遠不可覓，十二峰頭插天碧。
[頁]卷,冊....[169]17,1
第21筆
　　　　將進酒（李白）　鼓吹曲辭
君不見黃河之水天上來，奔流到海不復回。君不見高堂明鏡悲白髮，朝如青絲暮成雪。
人生得意須盡歡，莫使金尊空對月。天生我材必有用，千金散盡還復來。
烹羊宰牛且為樂，會須一飲三百杯。岑夫子，[169]丹丘生。
將進酒，杯（一作君）莫停。與君歌一曲，請君為我側耳聽。
鐘鼓饌玉不足貴，但願長醉不復醒。古來聖賢（一作賢達）皆寂寞，惟有飲者留其名。
陳王昔時宴平樂，斗酒十千恣歡謔。主人何為言少錢，徑須酤取（一作酒）對君酌。
五花馬，千金裘。呼兒將出換美酒，與爾同銷萬古愁。
[頁]卷,冊....[170]17,1
第22筆
　　　　同前（元稹）　鼓吹曲辭
將進酒，將進酒。酒中有毒酖主父，言之主父傷主母。
母為妾地父妾天，仰天俯地不忍言。佯為僵踣主父前，主父不知加妾鞭。
旁人知妾為主說，主將淚洗鞭頭血。推摧（集作椎）主母牽下堂，扶妾遣升堂上床。
將進酒，酒中無毒令主壽。願主回思（一作恩）歸主母，遣妾如此事（一作由）主父。
妾為此事人偶知，自慚不密方自悲。主今顛倒安置妾，貪天僭地誰不為。
[頁]卷,冊....[170]17,1
第23筆
　　　　同前（李賀）　鼓吹曲辭
琉璃鍾，琥珀濃。小槽酒滴真珠紅，烹龍炮鳳玉脂泣。
羅屏繡幕圍香風，吹龍笛。擊鼉鼓，皓齒歌。
細腰舞，況是青春日將暮。桃花亂落如紅雨，勸君終日酩酊醉，
酒不到劉伶墳上土。
[頁]卷,冊....[170]17,1
第24筆
　　　　君馬黃（李白）　鼓吹曲辭
君馬黃，我馬白。馬色雖不同，人心本無隔。
共作遊冶盤，雙行洛陽陌。長劍既照曜，高冠何赩赫。
各有千金裘，俱為五侯客。猛虎落陷阱，壯夫時屈厄。
相知在急難，獨好亦（一作知）何益。
[頁]卷,冊....[170]17,1
第25筆
　　　　芳樹（沈佺期）　鼓吹曲辭
何地早芳菲，宛在長門殿。夭桃色若綬，穠李光如練。
啼鳥弄花疏，遊蜂飲香遍。歎息春風起，飄零君不[170]見。
[頁]卷,冊....[171]17,1
第26筆
　　　　同前（盧照鄰）　鼓吹曲辭
芳樹本多奇，年華復在斯。結翠成新幄，開紅滿舊（集作故）枝。
風歸花歷亂，日度影參差。容色朝朝落，思君君不知。
[頁]卷,冊....[171]17,1
第27筆
　　　　同前（徐彥伯）　鼓吹曲辭
玉花珍簟上，金縷畫屏開。曉月憐箏柱，春風憶鏡臺。
箏柱春風吹曉月，芳樹落花朝暝歇。藁砧刀頭未有時，攀條拭淚坐相思。
[頁]卷,冊....[171]17,1
第28筆
　　　　同前（韋應物）　鼓吹曲辭
迢迢芳園樹，列映清池曲。對此傷人心，還如故時綠。
風條灑餘靄，露葉承新旭。佳人不再攀，下有往來躅。
[頁]卷,冊....[171]17,1
第29筆
　　　　同前（元稹）　鼓吹曲辭
芳樹已寥落，孤英尤可嘉。可憐團團葉，蓋覆深深花。
遊蜂競攢刺，鬥雀亦紛拏。天生細碎物，不愛好光華。
非無殲殄法，念爾有生涯。春雷一聲發，驚燕亦驚蛇。
清池養神蔡，已復長蝦蟆。雨露貴平施，吾其春草芽。
[頁]卷,冊....[171]17,1
第30筆
　　　　同前（羅隱）　鼓吹曲辭
細蕊（集作萼）慢逐風，暖香閒破鼻。青帝固有心，時時動人（集作漏天）意。
去年高枝猶壓地，今年低枝已憔悴。[171]吾所以見造化之權，變通之理。
春夏作頭，秋冬為尾。循環反覆無窮已，今（集作人）生長短同一軌。
若使威可以制，力可以止。秦皇不肯斂手下沙丘，孟賁不合低頭入蒿里。
伊人彊猛猶如此，顧我勞生何足恃。但願開素袍，傾綠蟻。
陶陶兀兀大醉於青冥（集作宵）白晝間，任他上是天，下是地。
[頁]卷,冊....[172]17,1
第32筆
　　　　同前（李白）　鼓吹曲辭
我思仙（一作佳）人，乃在碧海之東隅。海寒多天風，白波連山（一作天）倒蓬壺。
長鯨噴湧不可涉，撫心茫茫淚如珠。西來青島東飛去，願寄一書謝麻姑。
[頁]卷,冊....[172]17,1
第33筆
　　　　同前（孟郊）　鼓吹曲辭
桔槔烽火晝不滅，客路迢迢信難越。古鎮刀攢萬片霜，寒江浪起千堆雪。
此時西去定如何，空使南心遠淒切。
[頁]卷,冊....[172]17,1
第34筆
　　　　同前（盧仝）　鼓吹曲辭
當時我醉美人家，美人顏色嬌如花。今日美人棄我去，青樓珠箔天之涯。
天涯娟娟常娥月，三五二八盈又缺。翠眉蟬鬢生別離，一望不見心斷絕。
心斷絕，幾千里。夢中醉臥巫山雲，覺來淚滴湘江水。
湘江兩岸花木深，美人不見愁人心。含愁更奏綠綺琴，調高弦絕無知音。
美人兮美人，不知為暮雨兮為朝雲。相[172]思一夜梅花發，忽到窗前疑是君。
[頁]卷,冊....[173]17,1
第35筆
　　　　同前（韋應物）　鼓吹曲辭
借問江（集作堤）上柳，青青為誰春。空遊昨日地，不見昨日人。
繚繞萬家井，往來車馬塵。莫道無相識，要非心所親。
[頁]卷,冊....[173]17,1
第36筆
　　　　同前（劉氏雲）　鼓吹曲辭
朝亦有所思，暮亦有所思。登樓望君處，藹藹浮雲飛（集作靄靄蕭關道）。
浮雲遮卻陽關道，向晚誰知妾懷抱（集作掩淚向浮雲，誰知妾懷抱）。玉井蒼苔春（集作青）院深，桐花落地（集作盡）無人掃。
[頁]卷,冊....[173]17,1
第37筆
　　　　雉子班（李白）　鼓吹曲辭
辟邪伎作鼓吹驚，雉子班之奏曲成。喔咿振迅欲飛鳴，扇錦翼，
雄風生，雙雌同飲啄，趫悍誰能爭。乍向草中耿介死，
不求黃金籠下生。天地至廣大，何惜遂物情。善卷讓天子，
務光亦逃名。所貴曠士懷，朗然合太清。
[頁]卷,冊....[173]17,1
第38筆
　　　　臨高臺（褚亮）　鼓吹曲辭
高臺暫俯臨，飛翼聳輕音。浮光隨日度，漾影逐波深。
迥瞰周平野，開懷暢遠襟。獨此三休上，還傷千歲心。
[頁]卷,冊....[173]17,1
第39筆
　　　　同前（王勃）　鼓吹曲辭
臨高臺，高臺迢遞絕浮埃。瑤軒綺構何崔嵬，鸞歌鳳吹清且哀。
俯瞰長安道，萋萋御溝草。斜對甘泉路，[173]蒼蒼茂陵樹。
高臺四望同，帝鄉佳氣鬱蔥蔥。紫閣丹樓紛照曜，璧房錦殿相玲瓏。
東彌長樂觀，西指未央宮。赤城映朝日，綠樹搖春風。
旗亭百隊開新市，甲第千甍分戚里。朱輪翠蓋不勝春，疊樹層（一作重）楹相對起。
復有青樓大道中，繡戶文窗雕綺櫳。錦衣晝（集作衾夜）不襞，羅幃夕（集作書）未空。
歌屏朝掩翠，妝鏡晚窺紅。為吾（集作君）安寶髻，蛾眉罷花叢。
狹路塵間黯將暮，雲間月色明如素。鴛鴦池上兩兩飛，鳳皇樓下雙雙度。
物色正如此，佳期那不顧。銀鞍繡轂盛繁華，可憐今夜宿倡家。
倡家少婦不須嚬，東園桃李片時春。君看舊日高臺處，柏梁銅雀生黃塵。
[頁]卷,冊....[174]17,1
第40筆
　　　　同前（僧貫休）　鼓吹曲辭
涼風吹遠念，使我升高臺。寧知數片雲，不是舊山來。
故人天一涯，久客殊未回。雁來不得書，空寄聲哀哀。
[頁]卷,冊....[174]17,1
第41筆
　　　　黃雀行（莊南傑）　鼓吹曲辭
穿屋穿牆不知止，爭樹爭巢入營死。林間公子挾彈弓，一丸致斃花叢裏。
小雛黃口未有知，青天不解高高飛。虞人設網當要路，白日啾嘲禍萬機。
[頁]卷,冊....[174]17,1
第42筆
　　　　釣竿篇（沈佺期）　鼓吹曲辭
朝日斂紅煙，垂竿向綠川。人疑天上坐，魚似鏡中懸。
避楫時驚透，猜鉤每誤牽。湍危不理轄，潭靜欲留船。
釣玉君徒尚，徵金我未賢。為看芳（一作方）餌下，貪得會無全（集作筌）。
[頁]卷,冊....[174]17,1
第43筆
　　　　凱歌六首（岑參○天寶中，回紇寇邊，〔封〕常清出師征之，及破播仙，奏捷獻凱，乃作凱歌。）[174]　鼓吹曲辭
漢將承恩西破戎，捷書先奏未央宮。天子預開麟閣待，祗今誰數貳師功。

官軍西出過樓蘭，營幕傍臨月窟寒。蒲海曉霜凝劍（集作馬）尾，蔥山夜雪撲旌竿。

鳴笳擂（集作疊）鼓擁回軍，破國平蕃昔未聞。大夫鵲印搖邊月，天（集作大）將龍旗掣海雲。

月落轅門鼓角鳴，千群面縛出蕃城。洗兵魚海雲迎陣，秣馬龍堆月照營。

蕃軍遙見漢家營，滿谷連山遍哭聲。萬箭千刀一夜殺，平明流血浸空城。

暮雨旌旗溼未乾，胡塵（集作煙）白草日光寒。昨夜將軍連曉戰，蕃軍只見馬空鞍。

[頁]卷,冊....[175]17,1
第44筆
　　　　鼓吹鐃歌（柳宗元○按此十二曲史書不載，疑宗元私作而未嘗奏，或雖奏而未嘗用，故不被於歌。）
　　　　鼓吹鐃歌　晉陽武　鼓吹曲辭
　　晉陽武，言隋亂既極，唐師起晉陽，平姦豪，為生人義主，以仁興武
　　也。第一。
晉陽武，奮義威。煬之渝，德焉歸。
氓畢屠，綏者誰。皇烈烈，專天機。
號以仁，揚其旗。日之升，九土唏。
斥田圻，流洪輝。有其二，翼餘隋。
斮梟驁，連熊螭。枯以肉，勍者羸。
后土蕩，玄穹彌。合之育，莽然施。
惟德輔，慶無期。
（晉陽武，二十六句。句三字。）
[頁]卷,冊....[175]17,1
第45筆
　　　　鼓吹鐃歌　獸之窮　鼓吹曲辭
　　獸之窮，言李密自邙山之敗，其下皆貳，霸王之業，知天授在唐，遂
　　歸於有道，享我爵命也。第二。
獸之窮，奔大麓。天厚黃德，狙獷服。
甲之櫜弓，弭矢箙。皇旅靖，敵逾蹙。
自亡其徒，匪予戮。屈𧸾猛，虔[175]慄慄。
縻以尺組，噉以秩。黎之陽，土茫茫。
富兵戎，盈倉箱。乏者德，莫能享。
驅豺兕，授我疆。
（獸之窮，二十二句。其十八句句三字，四句句四字。）
[頁]卷,冊....[176]17,1
第46筆
　　　　鼓吹鐃歌　戰武牢　鼓吹曲辭
　　戰武牢，言太宗師討王充，竇建德助逆，師奮擊武牢下，擒之，遂降
　　充也。第三。
戰武牢，動河朔。逆之助，圖掎角。
怒鷇麛，抗喬嶽。翹萌牙，傲霜雹。
王謀內定，申掌握。鋪施芟夷，二主縛。
憚華戎，廓封略。命之瞢，卑以斮。
歸有德，唯先覺。
（戰武牢，十八句。其十六句句三字，二句句四字。）
[頁]卷,冊....[176]17,1
第47筆
　　　　鼓吹鐃歌　涇水黃　鼓吹曲辭
　　涇水黃，言薛舉據涇以死，其子仁杲尤勇以暴，師平之也。第四。
涇水黃，隴野茫。負太白，騰天狼。
有鳥鷙立，羽翼張。鉤喙決前，鉅（一作距）趯傍。
怒飛飢嘯，翾不可當。老雄死，子復良。
巢岐飲渭，肆翱翔。頓地紘，提天綱。
列缺掉幟，招搖耀鋩。鬼神來助，夢嘉祥。
腦塗原野，魂飛揚。星辰復，恢一方。
（涇水黃，二十四句。其十五句句三字，九句句四字。）
[頁]卷,冊....[176]17,1
第48筆
　　　　鼓吹鐃歌　奔鯨沛　鼓吹曲辭
　　奔鯨沛，言輔氏憑江淮，竟東海，命將平之也。第五。
奔鯨沛，盪海垠。吐霓翳日，腥浮雲。
帝怒下顧，哀墊昏。〔授〕（受）以神柄，推元臣。
手援天矛，截修鱗。披[176]攘蒙霿，開海門。
地平水靜，浮天垠（集作根）。羲和顯耀，乘清氛。
赫炎溥暢，融大鈞。
（奔鯨沛，十八句。其十句句三字，八句句四字。）
[頁]卷,冊....[177]17,1
第49筆
　　　　鼓吹鐃歌　苞枿　鼓吹曲辭
　　苞枿，言梁之餘，保荊衡巴巫，窮南越，良將取之，不以師也。第六
　　。
苞枿𪒶矣，惟根之蟠。彌巴蔽荊，負南極以安。
曰我舊梁氏，輯綏艱難。江漢之阻，都邑固以完。
聖人作，神武用。有臣勇智，奮不以眾。
投跡死地，謀猷縱。化敵為家，慮則中。
浩浩海裔，不威而同。係縲降王，定厥功。
澶漫萬里，宣唐風。蠻夷九譯，咸來從。
凱旋金奏，象形容。震赫萬國，罔不龔。
（苞枿，二十八句。其十六句句四字，三句句五字。九句句三字。）
[頁]卷,冊....[177]17,1
第50筆
　　　　鼓吹鐃歌　河右平　鼓吹曲辭
　　河右平，言李軌保河右，師臨之不克變，或執以降也。第七。
河右澶漫，頑為之魁。王師如雷震，崑崙以頹。
上聾下聰，驁不可迴。助讎抗有德，惟人之災。
乃潰乃奮，執縛歸厥命。萬室蒙其仁，一夫則病。
濡以鴻澤，皇之聖。威畏德懷，功以定。
順之于理，物咸遂厥性。
（河右平，十八句。其十一句句四字，五句句五字。二句句三字。）
[頁]卷,冊....[177]17,1
第51筆
　　　　鼓吹鐃歌　鐵山碎　鼓吹曲辭
　　鐵山碎，言突厥之大，古夷狄莫彊焉，師大破之，降其國，告于廟也
　　。第八。
鐵山碎，大漠舒。二虜勁，連穹廬。
背北海，專坤隅。歲來侵邊，或傅于都。
天子命元帥，奮其雄圖。破定[177]襄，降魁渠。
窮竟窟宅，斥余吾。百蠻破膽，邊氓蘇。
威武輝耀，明鬼區。利澤彌萬祀，功不可踰。
官臣拜手，惟帝之謨。
（鐵山碎，二十二句。其十一句句三字，九句句四字，二句句五字。）
[頁]卷,冊....[178]17,1
第52筆
　　　　鼓吹鐃歌　靖本邦　鼓吹曲辭
　　靖本邦，言劉武周敗裴寂，咸有晉地，太宗滅之也。第九。
本邦伊晉，惟時不靖。根柢之搖，枝葉攸病。
守臣不任，勩于神聖。惟鉞之興，翦焉則定。
洪惟我理，式和以敬。群頑既夷，庶績咸正。
皇謨載大，惟人之慶。
（靖本邦，十四句，句四字。）
[頁]卷,冊....[178]17,1
第53筆
　　　　鼓吹鐃歌　吐谷渾　鼓吹曲辭
　　吐谷渾，言李靖滅吐谷渾於西海上也。第十。
吐谷渾盛彊，背西海以夸。歲侵擾我疆，退匿險且遐。
帝謂神武師，往征靖皇家。烈烈旆其旗，熊虎雜龍蛇。
王旅千萬人，銜枚默無譁。束刃踰山徼，張翼縱漠沙。
一舉刈羶腥，尸骸積如麻。除惡務本根，況敢遺萌芽。
洋洋西海水，威命窮天涯。係虜來王都，犒樂窮休嘉。
登高望還師，竟野如春華。行者靡不歸，親戚讙要遮。
凱旋獻清廟，萬國思無邪。
（吐谷渾，二十六句。句五字。）
[頁]卷,冊....[178]17,1
第54筆
　　　　鼓吹鐃歌　高昌[178]　鼓吹曲辭
　　高昌，言李靖滅高昌也。第十一。
麴氏雄西北，別絕臣外區。既恃遠且險，縱傲不我虞。
烈烈王者師，熊螭以為徒。龍旂翻海浪，馹騎馳坤隅。
賁育搏嬰兒，一掃不復餘。平沙際天極，但見黃雲驅。
臣靖執長纓，智勇伏囚拘。文皇南面坐，夷狄千群趨。
咸稱天子神，往古不得俱。獻號天可汗，以覆我國都。
兵戎不交害，各保性與軀。
（高昌，二十二句。句五字。）
[頁]卷,冊....[179]17,1
第55筆
　　　　鼓吹鐃歌　東蠻　鼓吹曲辭
　　東蠻，言既克東蠻，群臣請圖蠻夷狀，如周書王會也。第十二。
東蠻有謝氏，冠帶理海中。已言我異世，雖聖莫能通。
王卒如飛翰，鵬騫駭群龍。轟然自天墜，乃信神武功。
繫虜君臣人，累累來自東。無思不服從，唐業如山崇。
百辟拜稽首，咸願圖形容。如周王會書，永永傳無窮。
睢盱萬狀乖，咿嗢九譯重。廣輪撫四海，浩浩知皇風。
歌詩鐃鼓間，以壯我元戎。
（東蠻，二十二句。句五字。）
[頁]卷,冊....[179]17,1
第56筆
　　　　橫吹曲辭
　　橫吹曲，其始亦謂之鼓吹，馬上奏之，蓋軍中之樂也。其後分為二部
　　，有蕭笳者為鼓吹，用之朝會道路，亦以給賜，有鼓角者為橫吹，用
　　之軍中。自隋以後，始以橫吹與鼓吹列為四部，以供大駕及皇太子王
　　公等。唐制，太常鼓吹令掌鼓吹施用調習之節，以備鹵簿之儀，而分
　　五部。一曰鼓吹部，其樂器有棡鼓、金鉦、大鼓、小鼓、長鳴角、次
　　鳴角六種，棡鼓一曲十疊，大鼓十五曲，嚴用三曲，警用十二曲，金
　　鉦無曲，以為鼓節，小鼓九曲，上馬用一曲，嚴警用八曲。長鳴一曲
　　三聲，上馬嚴警用之，中鳴一曲三聲，用與長鳴同。二曰羽葆部，其
　　樂器有歌、鼓、簫、笳、錞于五種，凡十八曲。三曰鐃吹部，其樂器
　　與羽葆部同，凡七曲。四曰大橫吹部，其樂器有角、節、鼓笛、簫、
　　篳篥、笳、桃皮篳篥七種，凡二十四曲。五曰小橫吹部，其樂器有角
　　、笛、簫、篳篥、笳、桃皮篳篥六種，其曲不見，疑同用大橫吹曲也
　　。凡大駕行幸，則夜警晨嚴，大駕夜警十二曲，中警七曲，晨嚴三通
　　，皇太子夜警九曲，公卿以下夜警七曲，晨嚴並三通，夜警眾一曲，
　　轉次而振也。
　　　　隴頭（張籍○一曰隴頭水）　橫吹曲辭
隴頭已（集作路）斷人不行，胡騎夜入涼州城。漢家處處格鬥死，一朝盡沒隴西地。
驅我邊人胡中去，散放牛羊食禾黍。去年中國養子孫，今著氈裘學胡語。
誰能更使李輕車，收取涼州屬（集作入）漢家。
[頁]卷,冊....[180]18,1
第57筆
　　　　隴頭吟（王維）[180]　橫吹曲辭
長安少年遊俠客，夜上戍樓看太白。隴頭明月迥臨關，隴上行人夜吹笛。
關西老將不勝愁，駐馬聽之雙淚流。身經大小百餘戰，麾下偏裨萬戶侯。
蘇武纔為典屬國，節旄空（集作落）盡海西頭。
[頁]卷,冊....[181]18,1
第58筆
　　　　同前（翁綬）　橫吹曲辭
隴水潺湲隴樹黃，征人隴上盡思鄉。馬嘶斜日朔風急，雁過寒雲邊思長。
殘月出林明劍戟，平沙隔水見牛羊。橫行俱足（一作是）封侯者，誰斬樓蘭獻未央。
[頁]卷,冊....[181]18,1
第59筆
　　　　隴頭水（楊師道）　橫吹曲辭
隴頭秋月明，隴水帶關城。笳添離別曲，風送斷腸聲。
映雪峰猶暗，乘冰馬屢驚。霧中寒雁至，沙上轉蓬輕。
天山傳羽檄，漢地急徵兵。陣開都護道，劍聚伏波營。
於茲覺無度，方共濯胡纓。
[頁]卷,冊....[181]18,1
第60筆
　　　　同前（盧照鄰）　橫吹曲辭
隴阪高無極，征人一望鄉。關河別去水，沙塞斷歸腸。
馬繫千年樹，旌懸九月霜。從來共嗚咽，皆是為勤王。
[頁]卷,冊....[181]18,1
第61筆
　　　　同前（王建）　橫吹曲辭
隴水何年隴頭別，不在山中亦嗚咽（一作嗚亦咽）。征人塞耳馬不行，未到隴頭聞水聲。
謂是西流入蒲海，還聞北海（一作去）繞龍城。隴東隴西多屈曲，野麋飲水長簇簇。
胡兵夜回水傍住，憶著來時磨劍處。向前無井復無泉，放馬回看隴頭樹。
[頁]卷,冊....[181]18,1
第62筆
　　　　同前（于濆）[181]　橫吹曲辭
借問隴頭水，終年恨何事。深疑嗚咽聲，中有征人淚。
昨日上山下，達曙不能寐。何處接長波，東流入清渭。（集本前四句與羅隱詩全同。）
[頁]卷,冊....[182]18,1
第63筆
　　　　同前（僧皎然）　橫吹曲辭
隴頭心欲絕，隴水不堪聞。碎影搖槍壘，寒聲咽帳軍。
素從鹽海積，綠帶柳城分。日落天邊望，逶迤入塞雲。

秦隴逼氐羌，征人去未央。如何幽咽水，并欲斷君腸。
西注悲窮漠，東分憶故鄉。旅魂聲攪亂，無夢到遼陽。

[頁]卷,冊....[182]18,1
第64筆
　　　　同前（鮑溶）　橫吹曲辭
隴頭水，千古不堪聞。生歸蘇屬國，死別李將軍。
細響風凋草，清哀雁落雲。
[頁]卷,冊....[182]18,1
第65筆
　　　　同前（羅隱）　橫吹曲辭
借問隴頭水，年年恨何事。全疑嗚咽聲，中有征人淚。
自古無長策，況我非深智。何計謝潺湲，一宵空不寐。
[頁]卷,冊....[182]18,1
第66筆
　　　　出關（魏徵）　橫吹曲辭
中原還（集作初）逐鹿，投筆事戎軒。縱橫計不就，慷慨志猶存。
策杖謁天子，驅馬出關門。請纓羈（集作繫）南越，憑軾下東藩。
鬱紆陟高岫，出沒望平原。古木吟寒鳥，空山啼夜猿。
既傷千里目，還驚九折魂。豈不憚艱險，深懷國士恩。
季布無二諾，侯嬴重一言。人生感意氣，功名誰復論。
[頁]卷,冊....[182]18,1
第67筆
　　　　入關（賈馳）　橫吹曲辭
河上微風來，關頭樹初溼。今朝關城吏，又見孤客入。
上國誰與期，西來徒自急。
[頁]卷,冊....[183]18,1
第68筆
　　　　同前（張祜）　橫吹曲辭
都城連百二（集作三百里），雄險北（一作此）回環。地勢遙尊岳，河流側讓關。
秦皇曾虎視，漢祖亦（集作昔）龍顏。何事梟兇輩，干戈自不閒。
[頁]卷,冊....[183]18,1
第69筆
　　　　出塞（竇威）　橫吹曲辭
匈奴屢不平，漢將欲縱橫。看雲方結陣，卻月始連營。
潛軍渡馬邑，揚旆掩龍城。會勒燕然石，方傳車騎名。
[頁]卷,冊....[183]18,1
第70筆
　　　　同前（陳子昂）　橫吹曲辭
忽聞天上將，關塞重橫行。始返樓蘭國，還向朔方城。
黃金裝戰馬，白羽集神兵。星月開天陣，山川列地營。
晚風吹畫角，春色耀飛旌。寧知班定遠，獨（集作猶）是一書生。
[頁]卷,冊....[183]18,1
第71筆
　　　　同前（張易之）　橫吹曲辭
俠客重恩光，驄（集作駿）馬飾金裝。瞥聞傳羽檄，馳突救邊荒。
轉戰磨笄地，橫行戴斗鄉。將軍占太白，小婦怨流黃。
騕褭青絲騎，娉婷紅粉妝。一春鶯度曲，八月雁成行。
誰堪坐秋思，羅袖拂空床。
[頁]卷,冊....[183]18,1
第72筆
　　　　同前（沈佺期）　橫吹曲辭
十年通大漠，萬里出長平。寒日生戈劍，陰雲搖旆旌。
飢鳥啼舊壘，疲馬戀空城。辛苦〔皋蘭〕（蘭皋）北，胡[183]霜損漢兵。
[頁]卷,冊....[184]18,1
第73筆
　　　　同前（王維）　橫吹曲辭
居延城外獵天驕，白草連天野火燒。暮雲空磧時驅馬，秋日平原好射鵰。
護羌校尉朝乘障，破虜將軍夜渡遼。玉靶角弓珠勒馬，漢家將賜霍嫖姚。
[頁]卷,冊....[184]18,1
第74筆
　　　　同前（王昌齡）　橫吹曲辭
秦時明月漢時關，萬里長征人未還。但使龍城飛將在，不教胡馬度陰山。

白花垣上望京師，黃河水流無盡時。窮秋曠野行人絕，馬首東來知是誰。

[頁]卷,冊....[184]18,1
第75筆
　　　　同前（馬戴）　橫吹曲辭
金帶連環束戰袍，馬頭衝雪度臨洮。卷旗夜劫單于帳，亂斫胡兵（集作兒）缺寶刀。
[頁]卷,冊....[184]18,1
第76筆
　　　　前出塞九首（杜甫）　橫吹曲辭
戚戚去故里，悠悠赴交河。公家有程期，亡命嬰禍羅。
君已富土境，開邊一何多。棄絕父母恩，吞聲行負戈。

出門日已遠，不受徒旅欺。骨肉恩豈斷，男兒死無時。
走馬脫轡頭，手中挑青絲。捷下萬仞岡，俯身試搴旗。

磨刀嗚咽水，水赤刃傷手。欲輕腸斷聲，心緒亂已久。
丈夫誓許國，憤惋復何有。功名圖麒麟，戰骨當速朽。
[184]
送徒既有長，遠戍亦有身。生死向前去，不勞吏怒嗔。
路逢相識人，附書與六親。哀哉兩決絕，不復同苦辛。

迢迢萬餘里，領我赴三軍。軍中異苦樂，主將寧盡聞。
隔河見胡騎，倏忽數百群。我始為奴僕，幾時樹功勳。

挽弓當挽彊，用箭當用長。射人先射馬，擒賊先擒王。
殺人亦有限，列國自有疆。苟能制侵陵，豈在多殺傷。

驅馬天雨雪，軍行入高山。逕危抱寒石，指落曾冰間。
已去漢月遠，何時築城還。浮雲暮南征，可望不可攀。

單于寇我壘，百里風塵昏。雄劍四五動，彼軍為我奔。
虜其名王歸，繫頸授轅門。潛身備行列，一勝何足論。

從軍十年餘，能無分寸功。眾人貴苟得，欲語羞雷同。
中原有鬥爭，況在狄與戎。丈夫四方志，安可辭固窮。

[頁]卷,冊....[185]18,1
第77筆
　　　　後出塞五首（杜甫）　橫吹曲辭
男兒生世間，及壯當封侯。戰伐有功業，焉能守舊丘。
召募赴薊門，軍動不可留。千金買馬鞭（一作鞍），百金裝刀頭。
閭里送我行，親戚擁道周。斑白居上列，酒酣進庶羞。
少年別有贈，含笑看吳鉤。

朝進東門營，暮上河陽橋。落日照大旗，馬鳴風蕭蕭。
平沙列萬幕，部伍各見招。中天懸明月，令嚴夜寂[185]寥。
悲笳數聲動，壯士慘不驕。借問大將誰，恐是霍嫖姚。

古人重守邊，今人重高勳。豈知英雄主，出師亙長雲。
六合已一家，四夷且孤軍。遂使貔虎士，奮身勇所聞。
拔劍擊大荒，日牧（一作收）胡馬群。誓開玄冥北，持以奉吾君。

獻凱日繼踵，兩蕃靜無虞。漁陽豪俠地，擊鼓吹笙竽。
雲帆轉遼海，粳稻來東吳。越羅與楚練，照耀輿臺軀。
主將位益崇，氣驕陵上都。邊人不敢議，議者死路衢。

我本良家子，出師亦多門。將驕益愁思，身貴不足論。
躍馬二十年，恐辜明主恩。坐見幽州騎，長驅河洛昏。
中夜間道歸，故里但空村。惡名幸脫免，窮老無兒孫。

[頁]卷,冊....[186]18,1
第78筆
　　　　出塞（皇甫冉）　橫吹曲辭
吹角出塞門，前瞻即胡地。三軍盡回首，皆灑望鄉淚。
轉念關山長，行看風景異。由來征戍客，各負（集作負得）輕生義。
[頁]卷,冊....[186]18,1
第79筆
　　　　同前（王之煥）　橫吹曲辭
黃砂直（集作河遠）上白雲間，一片孤城萬仞山。羌笛何須怨楊柳，春風不度玉門關。
[頁]卷,冊....[186]18,1
第80筆
　　　　同前（耿〔湋〕（緯））　橫吹曲辭
漢家邊事重，竇憲出臨戎。絕漠秋山在，陽關舊路通。
列營依茂草，吹角向高風。更就燕然石，看銘破（集作行看奏）虜功。
[頁]卷,冊....[186]18,1
第81筆
　　　　同前（張籍）[186]　橫吹曲辭
秋塞雪初下，將軍遠出師。分營長記火，放馬不收旗。
月冷邊帳溼，沙昏夜探遲。征人皆白首，誰見滅胡時。
[頁]卷,冊....[187]18,1
第82筆
　　　　同前（劉駕）　橫吹曲辭
胡風不開花，四氣多作雪。北人尚凍死，況我本南越。
古來犬羊地，巡狩無遺轍。九土耕不盡，武皇猶征伐。
中天有高閣，圖畫何時歇。坐恐塞上山，低於砂中骨。
[頁]卷,冊....[187]18,1
第83筆
　　　　出塞曲（劉濟）　橫吹曲辭
將軍在重圍，音信絕不通。羽書如流星，飛人甘泉宮。
倚是并州兒，少年心膽雄。一朝隨召募，百戰爭王公。
去年桑乾北，今年桑乾東。死是征人死，功是將軍功。
汗馬牧秋月，疲兵臥霜風。仍聞左賢王，更欲圖雲中。
[頁]卷,冊....[187]18,1
第84筆
　　　　同前（于鵠）　橫吹曲辭
微雪將軍（集作軍將）出，吹笳天未明。觀兵登古戍，斬將對雙旌。
分陣瞻山勢，潛軍（集作兵）制馬鳴。如今新（集作青）史上，已有滅胡名。

單于驕愛獵，放火到軍城。待（集作乘）月調新弩（集作馬），防秋置遠營。
空山朱戟影，寒磧鐵衣聲。逢著降（集作度水逢）胡說，陰山有伏兵。

[頁]卷,冊....[187]18,1
第85筆
　　　　同前（僧貫休）　橫吹曲辭
掃盡狂胡跡，回戈（集作頭）望故關。相逢唯死鬥，豈易得生還。
縱宴參胡樂，收兵過雪山。不封十萬戶，此事[187]亦應閒。

玉帳將軍意，慇懃把酒論。功高寧在我，陣沒與招魂。
塞色干戈束，軍容喜氣屯。男兒今始是，敢出玉關門。

回首隴山頭，連天草木秋。聖君應入夢，半路遣封侯。
水不擔陰雪，柴令倒戍樓。歸來麟閣上，春色滿皇州。

[頁]卷,冊....[188]18,1
第86筆
　　　　入塞（劉希夷）　橫吹曲辭
將軍陷虜圍，邊務息戎機。霜雪交河盡，旌旗入塞飛。
曉光隨馬度，春色伴人歸。課績朝明主，臨軒拜武威。
[頁]卷,冊....[188]18,1
第87筆
　　　　入塞曲（耿〔湋〕（緯））　橫吹曲辭
將軍帶十圍，重錦製戎衣。猿臂銷弓力，虯鬚長劍威。
首登平樂宴，新破大宛歸。樓上姝姬笑，門前問客稀。
暮烽玄菟急，秋草紫騮肥。未奉君主詔，高槐晝掩扉。
[頁]卷,冊....[188]18,1
第88筆
　　　　同前（僧貫休）　橫吹曲辭
單于烽火動，都護去天涯。別賜黃金甲，親臨白玉墀。
塞垣須靜謐，師旅審安危。定遠條支寵，如今勝古時。

方見將軍貴，分明對冕旒。聖恩如遠被，狂虜不難收。
臣節唯期死，功勳敢望侯。終辭修里第，從此出皇州。
[188]
百里精兵動，參差便渡遼。如何好白日，亦照此天驕。
遠樹深疑賊，驚蓬迥似鵰。凱歌何日唱，磧路共天遙。

[頁]卷,冊....[189]18,1
第89筆
　　　　同前（沈彬）　橫吹曲辭
欲為皇王服遠戎，萬人金甲鼓鼙中。陣雲暗塞三邊黑，兵血愁天一片紅。
半夜翻營旗攪月，深秋防戍劍磨風。謗書未及明君爇，臥骨將軍已歿功。

苦戰沙間臥箭痕，戍樓閒上望星文。生希國澤分偏將，死奪河源答聖君。
鳶覷敗兵眠白草，馬驚邊鬼哭陰雲。功多地遠無人紀，漢閣笙歌日又曛。

[頁]卷,冊....[189]18,1
第90筆
　　　　折楊柳（盧照鄰）　橫吹曲辭
　　唐書樂志曰：梁樂府有胡吹歌，即鼓角橫吹曲折楊柳是也。按古樂府
　　又有小折楊柳，相和大曲有折楊柳行，清商四曲有月節折楊柳歌十三
　　曲，與此不同。
倡樓啟曙扉，園（集作楊）柳正依依。鳥鳴知歲隔，條變識春歸。
露葉疑啼臉（集作愁黛），風花亂舞衣。攀折聊將寄，軍中書（集作音）信稀。
[頁]卷,冊....[189]18,1
第91筆
　　　　同前（沈佺期）　橫吹曲辭
玉窗朝日映，羅帳春風吹。拭淚攀楊柳，長條宛地垂。
白花飛歷亂，黃鳥思參差。妾自肝腸斷，旁人那得知。
[頁]卷,冊....[189]18,1
第92筆
　　　　同前（喬知之）[189]　橫吹曲辭
可憐濯濯春楊柳，攀折將來就纖手。妾容與此同盛衰，何必君恩獨能久。
[頁]卷,冊....[190]18,1
第93筆
　　　　同前（劉憲）　橫吹曲辭
沙塞三河道，金閨二月春。碧煙楊柳色，紅粉綺羅人。
露葉憐啼臉，風花思舞巾。攀持君不見，為聽曲中新。
[頁]卷,冊....[190]18,1
第94筆
　　　　同前（崔湜）　橫吹曲辭
二月風光半，三邊戍不還。年華妾自惜，楊柳為君攀。
落絮緣（集作縈）衫袖，垂條拂髻鬟。那堪音信斷，流涕望陽關。
[頁]卷,冊....[190]18,1
第95筆
　　　　同前（韋承慶）　橫吹曲辭
萬里邊城地，三春楊柳節。葉似鏡中眉，花如關外雪。
征人遠鄉思，倡婦高樓別。不忍擲年華，含情寄攀折。
[頁]卷,冊....[190]18,1
第96筆
　　　　同前（歐陽瑾）　橫吹曲辭
垂柳拂妝臺，葳蕤葉半開。年華枝上見，邊思曲中來。
嫩色宜新雨，輕花伴落梅。朝朝倦攀折，征戍幾時回。
[頁]卷,冊....[190]18,1
第97筆
　　　　同前（張祜）　橫吹曲辭
紅粉青樓曙，垂陽仲月春。懷君重攀折，非妾妒腰身。
舞帶縈絲斷，嬌娥向葉嚬。橫吹凡幾曲，獨自最愁人。
[頁]卷,冊....[190]18,1
第98筆
　　　　同前（張九齡）　橫吹曲辭
纖纖折楊柳，持此寄情人。一枝何足貴，憐是故園春。
遲景那能久，流芳不及新。更愁征戍客，鬢老邊城塵。
[頁]卷,冊....[191]18,1
第99筆
　　　　同前（余延壽）　橫吹曲辭
大道連國門，東西種楊柳。葳蕤君不見，褭娜垂來久。
緣枝棲暝禽，雄去雌獨吟。餘花怨春盡，微月起秋陰。
坐望窗中蝶，起攀枝上葉。好風吹長條，婀娜何如妾。
妾見柳園新，高樓四五春。莫吹胡塞（一作笳）曲，愁殺隴頭人。
[頁]卷,冊....[191]18,1
第100筆
　　　　同前（李白）　橫吹曲辭
垂楊拂綠水，搖豔（一作豔裔）東風年。花明玉關雪，葉暖金窗煙。
美人結長恨（集作想），相對（集作對此）心悽然。攀條折春色，遠寄龍庭前（一作龍沙邊）。
[頁]卷,冊....[191]18,1
第101筆
　　　　同前（孟郊）　橫吹曲辭
楊柳多短枝，短枝多別離。贈遠累（集作屢）攀折，柔條安得垂。
青春有定節，離別無定時。但恐人別促，不怨來遲遲。
莫言短枝條，中有長相思。朱顏與綠楊，并在別離期。

樓上春風過，風前楊柳歌。枝疏緣別苦，曲怨為年多。
花驚燕地雪，葉映楚池波。誰堪別離此，征戍在交河。

[頁]卷,冊....[191]18,1
第102筆
　　　　同前（李端）[191]　橫吹曲辭
東城攀柳葉，柳葉低著草。少壯莫輕年，輕年有人（集作衰）老。
柳發遍川崗，登高堪斷腸。雨煙輕漠漠，何樹近君鄉。
贈君折楊柳，顏色豈能久。上客莫霑巾，佳人正回首。
新柳送君行，古柳傷君情。突兀臨荒渡，婆娑出舊營。
隋家兩岸盡，陶宅五株平（集作榮）。日暮偏愁望，春山有鳥聲。
[頁]卷,冊....[192]18,1
第103筆
　　　　同前（翁綬）　橫吹曲辭
紫陌金堤映綺羅，遊人處處動離歌。陰移古戍迷荒草，花帶殘陽落遠波。
臺上少年吹白雪，樓中思婦斂青蛾。殷勤攀折贈行客，此去關山雨雪多。
[頁]卷,冊....[192]18,1
第104筆
　　　　望行人（王建）　橫吹曲辭
自從江樹秋，日日上（一作望）江樓。夢見離珠浦，書來在桂州。
不（一作願）同魚比目，終恨水分流。久不開明鏡，多應是白頭。
[頁]卷,冊....[192]18,1
第105筆
　　　　同前（張籍）　橫吹曲辭
秋風窗下起，旅雁向南飛。日日出門望，家家行客歸。
無因見邊使，空待寄寒衣。獨閉（集作倚）青樓暮，煙深鳥雀稀。
[頁]卷,冊....[192]18,1
第106筆
　　　　關山月（盧照鄰○按相和曲有度關山。亦類此也。）　橫吹曲辭
塞垣通碣石，虜障抵祈連。相思在萬里，明月正孤懸。
影移金岫北，光斷玉門前。寄書（集作言）謝中婦，時看鴻雁天。
[頁]卷,冊....[192]18,1
第107筆
　　　　同前（沈佺期）[192]　橫吹曲辭
漢月生遼海，曈曨出半暉。合昏玄兔（一作菟）郡，中夜白登圍。
暈落關山迥，光含霜霰微。將軍聽曉角，戰馬欲南歸。
[頁]卷,冊....[193]18,1
第108筆
　　　　同前（李白）　橫吹曲辭
明月出天山，蒼茫雲海間。長風幾萬里，吹度玉門關。
漢下白登道，胡窺青海灣。由來征戰地，不見有人還。
戍客望邊色（一作邑），思歸多苦顏。高樓當此夜，歎息未應閒。
[頁]卷,冊....[193]18,1
第109筆
　　　　同前（長孫佐輔）　橫吹曲辭
淒淒還切切，戍客多離別。何處最傷心，關山見秋月。
關月竟如何，由來遠近過。始經玄兔（一作菟）塞，終繞白狼河。
忽憶秦樓婦，流光應共有。已得並蛾眉，還知攬纖手。
去歲照同行，比翼復連形。今宵照獨立，顧影自煢煢。
餘暉漸西落，夜夜看如昨。借問映旌旗，何如鑒帷幕。
拂曉朔風悲，蓬驚雁不飛。幾時征戍罷，還向月中歸。
[頁]卷,冊....[193]18,1
第110筆
　　　　同前（耿〔湋〕（緯））　橫吹曲辭
月明邊徼靜，戍客望鄉時。塞古柳衰盡，關寒榆發遲。
蒼蒼萬里道，戚戚十年悲。今夜青樓上，還應照（一作有）所思。
[頁]卷,冊....[193]18,1
第111筆
　　　　同前二首（戴叔倫）　橫吹曲辭
月出照關山，秋風人未還。清光無遠近，鄉淚半書間。

一雁過連營，繁霜覆古城。胡笳在何處，半夜起邊聲。

[頁]卷,冊....[193]18,1
第112筆
　　　　同前（崔融）　橫吹曲辭
月生西海上，氣逐邊風壯。萬里度關山，蒼茫非一狀。
漢兵開郡國，胡馬窺亭障。夜夜聞悲笳，征人起南望。
[頁]卷,冊....[194]18,1
第113筆
　　　　同前（李端）　橫吹曲辭
露溼月蒼蒼，關頭榆葉黃。回輪照海遠，分彩上樓長。
水凍頻移幕，兵疲數望鄉。祗應城影外，萬里共如（集作胡）霜。
[頁]卷,冊....[194]18,1
第114筆
　　　　同前（王建）　橫吹曲辭
關山月，營開道白前軍發。凍輪當磧光悠悠，照見三堆兩堆骨。
邊風割面天欲明，金莎（一作沙）嶺西看看沒。
[頁]卷,冊....[194]18,1
第115筆
　　　　同前（張籍）　橫吹曲辭
秋月朗朗關山上，山中行人馬蹄響。關山秋來雨雪多，行人見月唱邊歌。
海邊漠漠天氣白，胡兒夜度黃龍磧。軍中探騎暮出城，伏兵暗處低旌戟。
溪水連地（集作天）霜草平，野駝尋水磧中鳴。隴頭風急雁不下，沙場苦戰多流星。
可憐萬國關山道，年年戰骨多秋草。
[頁]卷,冊....[194]18,1
第116筆
　　　　同前（翁綬）　橫吹曲辭
裴回漢月滿邊州，照盡天涯到隴頭。影轉銀河寰海靜，光分玉塞古今愁。
笳吹遠戍孤烽滅，雁下平沙萬里秋。況是故園搖落夜，那堪少婦獨登樓。
[頁]卷,冊....[194]18,1
第117筆
　　　　同前（鮑氏君〔徽〕（微））　橫吹曲辭
高高秋月明，北照遼陽城。塞迥光初滿，風多暈更生。
征人望鄉思，戰馬聞鞞驚（一作聲）。朔風悲邊草，胡沙昏（一作暗）虜營。
霜疑匣中劍，風憊原上旌。早晚謁金闕，不聞刁斗聲（一作鳴）。
[頁]卷,冊....[195]18,1
第118筆
　　　　洛陽道（于武陵）　橫吹曲辭
浮世若浮雲，千回故復新。旋添青草冢，更有白頭人。
歲暮客將老，雪晴山欲春。行行車與馬，不盡洛陽塵。
[頁]卷,冊....[195]18,1
第119筆
　　　　同前（鄭渥）　橫吹曲辭
客亭門外路東西，多少喧騰事不齊。楊柳惹鞭公子醉，紵麻掩淚魯人迷。
通宵塵土飛山月，是處經營夾御堤。頃刻知音幾存歿，半回依約認輪蹄。
[頁]卷,冊....[195]18,1
第120筆
　　　　洛陽陌（李白）　橫吹曲辭
白玉誰家郎，回車渡天津。看花東上陌（一作陌上），驚動洛陽人。
[頁]卷,冊....[195]18,1
第121筆
　　　　長安道（崔顥）　橫吹曲辭
長安甲第高入雲，誰家居住霍將軍。日晚朝回擁賓從，路傍拜揖（集作揖拜）何紛紛。
莫言炙手手可熱，須臾火盡灰亦滅。莫言貧賤即可欺，人生富貴自有時。
一朝天子賜顏色，世上悠悠應始知。
[頁]卷,冊....[195]18,1
第122筆
　　　　同前（孟郊）　橫吹曲辭
胡風激秦樹，賤子風中泣。家家朱門開，得見不可入。
長安十二衢，投樹鳥亦急。高閣何人家，笙簧正喧[195]吸。
[頁]卷,冊....[196]18,1
第123筆
　　　　同前（顧況）　橫吹曲辭
長安道，人無衣。馬無草，何不歸來山中老。
[頁]卷,冊....[196]18,1
第124筆
　　　　同前（聶夷中）　橫吹曲辭
此地無駐馬，夜中猶走輪。所以路旁草，少於衣上塵。
[頁]卷,冊....[196]18,1
第125筆
　　　　同前（韋應物）　橫吹曲辭
漢家宮殿含雲煙，兩宮十里相連延。晨霞出沒弄丹闕，春雨依微自甘泉。
春雨依微春尚早，長安貴遊愛芳草。寶馬橫來下建章，香車卻轉避馳道。
貴遊誰最貴，衛霍世難比。何能蒙主恩，幸遇邊塵起。
歸來甲第拱皇居，朱門峨峨臨九衢。中有流蘇合歡之寶帳，一百二十鳳皇羅列含明珠。
下有錦鋪翠被之粲爛，博山吐香五雲散。麗人綺閣情飄颻，頭上鴛釵雙翠翹。
低鬟曳袖回春雪，聚黛一聲愁碧霄。山珍海錯棄藩籬，烹犢炰羔如折葵。
既請列侯封部曲，還將金印授廬兒。歡榮若此何所苦，但苦白日西南馳。
[頁]卷,冊....[196]18,1
第126筆
　　　　同前（白居易）　橫吹曲辭
花枝缺處青樓開，豔歌一曲酒一杯。美人勸我急行樂，自古朱顏不再來。
君不見外州客，長安道。一回來，一回老。
[頁]卷,冊....[196]18,1
第127筆
　　　　同前（薛能）　橫吹曲辭
汲汲復營營，東西連兩京。關繻古若在，山岳累應成。
各自有身事，不相知姓名。交馳喧（集作兼）眾類，分散[196]入重城。
此路（集作去）去無盡，萬方人始（集作旋）生。空餘片言苦，來往覓劉楨。
[頁]卷,冊....[197]18,1
第128筆
　　　　同前（僧貫休）　橫吹曲辭
憧憧合合，八表一轍。黃塵霧合，車馬火熱。
名湯風雨，利輾霜雪。千車萬馱，半宿關月。
上有堯禹，下有夔契。紫氣銀輪兮常覆金闕，仙掌捧日兮濁河澄澈。
愚將草木兮有言，與華封人兮不別。
[頁]卷,冊....[197]18,1
第129筆
　　　　同前（沈佺期）　橫吹曲辭
秦地平如掌，層城出（集作入）雲漢。樓閣九衢春，車馬千門旦。
綠柳開復合，紅塵聚還散。日晚鬥雞回，經過狹斜看。
[頁]卷,冊....[197]18,1
第130筆
　　　　梅花落（盧照鄰○梅花落，本笛中曲也。按唐大角曲亦有大梅花、小梅花等曲。）　橫吹曲辭
梅嶺花初發，天山雪未開。雪處疑花滿，花邊似雪回。
因風入舞袖，雜粉向妝臺。匈奴幾萬里，春至不知來。
[頁]卷,冊....[197]18,1
第131筆
　　　　同前（沈佺期）　橫吹曲辭
鐵騎幾時回，金閨怨早梅。雪中（一作寒）花已落，風暖葉應開。
夕逐新春管，香迎小歲杯。感（集作盛）時何足貴，書裏報輪臺。
[頁]卷,冊....[197]18,1
第132筆
　　　　同前（劉方平）　橫吹曲辭
新歲芳梅樹，繁苞（集作花）四面同。春風吹漸落，一夜幾枝空。
小（集作少）婦今如此，長城恨不窮。莫將遼海雪，來比後庭中。
[頁]卷,冊....[197]18,1
第133筆
　　　　紫騮馬（盧照鄰）　橫吹曲辭
騮馬照金鞍，轉戰入皋蘭。塞門風稍急，長城水正寒。
雪暗鳴珂重，山長噴玉難。不辭橫絕漠，流血幾時乾。
[頁]卷,冊....[198]18,1
第134筆
　　　　同前（李白）　橫吹曲辭
紫騮行且嘶，雙翻碧玉蹄。臨流不肯渡，似惜錦障泥。
白雪關山（一作城）遠，黃雲海樹（一作戍）迷。揮鞭萬里去，安得念（一作變）春閨。
[頁]卷,冊....[198]18,1
第135筆
　　　　同前（李益）　橫吹曲辭
爭場看鬥雞，白鼻紫騧（一作騮）嘶。漳水春歸晚，叢臺日向低。
歇鞍珠作汗，試劍玉如泥。為謝紅梁燕，年年妾獨棲。
[頁]卷,冊....[198]18,1
第136筆
　　　　同前（秦韜玉）　橫吹曲辭
渥洼奇骨本難求，況是豪家重紫騮。臕大宜懸銀壓銙（一作胯），力渾欺卻（集作著）玉銜頭。
生獰弄影風隨起（集作步），躞蹀衝塵汗滿溝。若遇丈夫皆調御（集作能控馭），任從騎（一作驅）取覓封侯。
[頁]卷,冊....[198]18,1
第137筆
　　　　驄馬（李群玉○一曰驄馬驅）　橫吹曲辭
浮雲何權奇，絕足勢（一作世）未知。長嘶青（集作清）海風，躞蹀振雲絲。
由來渥洼種，本是蒼龍兒。穆滿不再活，無人崑閬騎。
君（集作若）識躍嶠怯，寧勞耀金羈。青芻與白水，空笑駑駘肥。
伯樂儻一見，應驚耳長垂。當思八荒外，逐日向瑤池。
[頁]卷,冊....[198]18,1
第138筆
　　　　驄馬曲（紀唐夫）　橫吹曲辭
連錢出塞蹋沙蓬，豈比當時御史驄。逐北自諳深磧路，連嘶誰念靜邊功。
登山每與青雲合，弄影應（一作因）知碧草同。今日虜平將換妾，不如（一作知）羅袖舞春風。
[頁]卷,冊....[199]18,1
第139筆
　　　　雨雪曲（李端）　橫吹曲辭
天山一丈雪，雜雨夜霏霏。溼馬胡歌亂，經烽漢火微。
丁零蘇武別，疏勒范羌歸。若著（集作看）關頭過（集作下），長榆葉定稀。
[頁]卷,冊....[199]18,1
第140筆
　　　　同前（翁綬）　橫吹曲辭
邊聲四合殷河流，雨雪飛來遍隴頭。鐵嶺探人迷鳥道，陰山飛將溼貂裘。
斜飄旌旆過戎帳，半雜風沙入戍樓。一自塞垣無李蔡，何人為解北門憂。
[頁]卷,冊....[199]18,1
第141筆
　　　　劉生（盧照鄰）　橫吹曲辭
劉生氣不平，抱劍欲專征。報恩為豪俠，死難在橫行。
翠羽裝劍鞘，黃金飾馬纓。但令一顧重，不吝百身輕。
[頁]卷,冊....[199]18,1
第142筆
　　　　雍臺歌（溫庭筠）　橫吹曲辭
太子池南樓百尺，八（一作入）窗新樹疏簾隔。黃金鋪首畫鉤陳，羽葆亭童（集作停幢）拂交戟。
盤紆闌楯臨高臺，帳殿臨流鸞扇開。早雁聲鳴細波起，映花鹵簿龍飛回。
[頁]卷,冊....[199]18,1
第143筆
　　　　捉搦歌（張祜）[199]　橫吹曲辭
門上關，牆上棘。窗中女子聲唧唧，洛陽大道徒自直。
女子心在婆舍側，嗚嗚籠鳥觸四隅。養男男娶婦，養女女嫁夫。
阿婆六十翁七十，不知女子長日泣，從他嫁去無悒悒。
[頁]卷,冊....[200]18,1
第144筆
　　　　幽州胡馬客歌（李白）　橫吹曲辭
幽州胡馬客，綠眼虎皮冠。笑拂兩隻箭，萬人不可干。
彎弓若轉月，白雁落雲端。雙雙掉鞭行，遊獵向樓蘭。
出門不顧後，報國死何難。天驕五單于，狼戾好凶殘。
牛馬散北海，割鮮若虎餐。雖居燕支山，不道朔雪寒。
婦女馬上笑，顏如赬玉盤。翻入（集作飛）射鳥獸，花月醉雕鞍。
旄頭四光芒，爭戰若蜂攢。白刃灑赤血，流沙為之丹。
名將古誰是，疲兵良可歎。何時天狼滅，父子得閒安（一作安閒）。
[頁]卷,冊....[200]18,1
第145筆
　　　　白鼻騧（李白）　橫吹曲辭
銀鞍白鼻騧，綠地障泥錦。細雨春風花落時（一作春風細雨落花時），揮鞭且（一作直）就胡姬飲。
[頁]卷,冊....[200]18,1
第146筆
　　　　同前（張祜）　橫吹曲辭
為底胡姬酒，長來白鼻騧。摘蓮拋水上，郎意在浮花。
[頁]卷,冊....[200]18,1
第147筆
　　　　相和歌辭
　　相和舊曲，絲竹更相和，執節者歌，本一部，魏明帝分為二，晉謂之
　　清商三調。唐書樂志曰：平調、清調、瑟調，皆周房中曲之遺聲。又
　　有楚調、側調。楚調者，漢房中樂也，側調者，生於楚調，與前三調
　　總謂之相和。凡相和，其器有笙、笛、節歌、琴、瑟、琵琶、箏七種
　　。
　　　　箜篌引（李賀）　相和歌辭
　　相和有四引，一曰箜篌引，二曰商引，三曰徵引，四曰羽引，古有六
　　引，其宮引、角引二曲闕。宋唯箜篌引有辭，梁具五引，有歌有辭。
公乎公乎，提壺將焉如。屈平沈湘不足慕，徐衍入海誠為愚。
公乎公乎，床有菅席盤有魚。北里有賢兄，東鄰有小姑。
隴畝油油黍與葫，瓦甒濁醪蟻浮浮（一作瓦瓶濁酒醪蟻浮）。黍可食，醪可飲。
公乎公乎其奈居，被髮奔流竟何如，賢兄小姑哭嗚嗚。
[頁]卷,冊....[201]19,1
第148筆
　　　　公無渡河（李白○一曰箜篌引）　相和歌辭
黃河西來決崑崙，咆吼（集作哮）萬里觸龍門。波滔天，堯咨嗟。
大禹理百川，兒啼不窺家。殺湍湮洪水，九州始蠶麻。
其害乃去，茫然風沙。被髮之叟狂而癡，清晨徑（集作臨）流欲奚為。
旁人不惜妻止之，公無渡河苦[201]渡之。虎可搏，河難憑。
公果溺死流海湄，有長鯨白齒若雪山。公乎公乎，挂骨於其間，
箜篌所悲竟不還。
[頁]卷,冊....[202]19,1
第149筆
　　　　同前（王建）　相和歌辭
渡頭惡天兩岸遠，波濤塞川如疊阪。幸無白刃驅向前，何用將身自棄捐。
蛟龍齧屍（集作骨）魚食血，黃泥直下無青天。男兒縱輕婦人語，惜君性命還須取。
婦人無力挽斷衣，舟沈身死悔難追。公無渡河公（集有須字）自為。
[頁]卷,冊....[202]19,1
第150筆
　　　　同前（溫庭筠）　相和歌辭
黃河怒浪連天來，大響谹谹如殷雷。龍伯驅風不敢上，百川噴雪高崔嵬。
二十五（集作三）弦何太哀，請公勿渡立裴回。下有狂蛟鋸為尾，裂帆截櫂磨霜齒。
神錐鑿石塞神潭，白馬䟃𧽼赤塵起。公乎躍馬揚玉鞭，滅沒高蹄日千里。
[頁]卷,冊....[202]19,1
第151筆
　　　　同前（王叡）　相和歌辭
濁波洋洋兮凝曉霧，公無渡河兮公苦（集作竟）渡。風號水激兮呼不聞，提壺看人兮中流去。
浪擺衣裳兮隨步沒，沈屍深入兮蛟螭窟。蛟螭盡醉兮君血乾，推出黃沙兮泛君骨。
當時君死妾何適，遂就波瀾何魂魄。願持精衛銜石心，窮取河源塞泉脈。
[頁]卷,冊....[202]19,1
第152筆
　　　　江南曲（宋之問）　相和歌辭
妾住越城南，離居不自堪。採花驚曙鳥，摘葉餧春蠶。
懶結茱萸帶，愁安玳瑁簪。侍臣（集作待君）消瘦盡，日暮碧江潭。
[頁]卷,冊....[202]19,1
第153筆
　　　　同前（劉眘虛）　相和歌辭
美人何蕩漾，湖上風月（集作日）長。玉手欲有贈，裴回雙鳴（集作明）璫。
歌聲隨淥水，怨色起朝（集作青）陽。日暮還家望，雲波橫洞房。
[頁]卷,冊....[203]19,1
第154筆
　　　　同前（丁仙芝）　相和歌辭
長干斜路北，近浦是兒家。有意來相訪，明朝出浣紗。
發向橫塘口，船開值急流。知郎舊時意，且請攏船頭。
昨暝逗南陵，風聲波浪阻。入浦不逢人，歸家誰信汝。
未曉已成妝，乘潮去茫茫。因從京口渡，使報邵陵王。
始下芙蓉樓，言發琅邪岸。急為打船開，惡許傍人見。（集作截句五首）
[頁]卷,冊....[203]19,1
第155筆
　　　　同前八首（劉希夷）　相和歌辭
暮宿南洲草，晨行北岸林。日懸滄海闊，水隔洞庭深。
煙景無留意，風波有異潯。歲遊難極目，春戲易為心。
朝夕無榮遇，芳菲已滿襟。

豔唱潮初落，江花露未晞。春洲驚翡翠，朱服弄芳菲。
畫舫煙中淺，青陽日際微。錦帆衝浪溼，羅袖拂行衣。
含情罷所采，相歎惜流暉。

君為隴西客，妾遇江南春。朝遊含靈果，夕采弄風蘋。
果氣時不歇，蘋花日自新。以此江南物，持贈隴西人。
空盈萬里懷，欲贈竟無因。

皓如楚江月，靄若吳岫雲。波中自皎鏡，山上亦氛（一作氤）氳。
明月留照妾，輕雲持贈君。山川各離散，光氣乃殊分。
天涯一為別，江北自（集作不）相聞。
[203]
艤舟乘潮去，風帆振草涼。潮平見楚甸，天際望維揚。
洄泝經千里，煙波接兩鄉。雲明江嶼出，日照海流長。
此中逢歲晏，浦樹落花芳。

暮春三月晴，維揚吳楚城。城臨大江汜，迴映洞浦清。
晴雲曲金閣，珠樓碧煙裏。月明芳樹群鳥飛，風過長林雜花起。
可憐離別誰家子，於此一至情何已。

北堂紅草盛丰茸，南湖碧水照芙蓉。朝遊暮起金花盡，漸覺羅裳珠露濃。
自惜妍華三五歲，已歎關山千萬重。人情一去無還日，欲贈懷芳怨不逢。

憶昔江南年盛時，平生怨在長洲曲。冠蓋星繁湘（一作江）水上，衝風摽落洞庭淥。
落花舞袖紅紛紛，朝霞高閣洗晴雲。誰言此處嬋娟子，珠玉為心以奉君。

[頁]卷,冊....[204]19,1
第156筆
　　　　同前（于鵠）　相和歌辭
偶向江邊采白蘋，還隨女伴賽江神。眾中不敢分明語，暗擲金錢卜遠人。
[頁]卷,冊....[204]19,1
第157筆
　　　　同前（李益）　相和歌辭
嫁得瞿塘賈，朝朝誤妾期。早知潮有信，嫁與弄潮兒。
[頁]卷,冊....[204]19,1
第158筆
　　　　同前（李賀）　相和歌辭
汀洲白蘋草，柳惲乘馬歸。江頭樝樹香，岸上蝴蝶飛。
酒杯若葉露，玉軫蜀桐虛。朱樓通水陌，沙暖一雙魚。
[頁]卷,冊....[204]19,1
第159筆
　　　　同前（李商隱）[204]　相和歌辭
郎船安兩槳，儂舸動雙橈。掃黛開宮額，裁裙約楚腰。
乖期方積思，臨醉欲拚嬌。莫以采菱唱，欲羨秦臺簫。
[頁]卷,冊....[205]19,1
第160筆
　　　　同前（韓翃）　相和歌辭
長樂花枝雨點消，江城日暮好相邀。春樓不閉葳蕤鎖，綠水回通宛轉橋。
[頁]卷,冊....[205]19,1
第161筆
　　　　同前（溫庭筠）　相和歌辭
妾家白蘋浦，日上芙蓉楫。軋軋搖槳聲，移舟入茭葉。
溪長茭葉深，作底難相尋。避郎郎不見，鸂鶒自浮沈。
拾萍萍無根，采蓮蓮有子。不作浮萍生，寧作（集作為）藕花死。
岸傍騎馬郎，烏帽紫游韁。含愁復含笑，回首問橫塘。
妾住金陵步（集作浦），門前朱雀航。流蘇持作帳，芙蓉持作梁。
出入金犢幰，兄弟侍中郎。前年學歌舞，定得郎相許。
連娟眉繞山，依約腰如杵。鳳管悲若咽，鸞弦嬌欲語。
扇薄露紅鉛，羅輕壓金縷。明月西南樓，珠簾玳瑁鉤。
橫波巧能笑，彎蛾不識愁。花開子留樹，草長根依土。
早聞金溝遠，底事歸郎許。不學楊白花，朝朝淚如雨。
[頁]卷,冊....[205]19,1
第162筆
　　　　同前（張籍）　相和歌辭
江南人家多橘樹，吳姬舟上織白紵。土地卑溼饒蟲蛇，連木為牌入江住。
江村亥日長為市，落帆渡橋來浦裏。青莎覆城竹為屋，無井家家飲潮水。
長江午日酤春酒，高高酒旗懸江口。倡樓兩岸懸水柵，夜唱竹枝留北客。
江南風土歡樂多，悠悠處處盡經過。
[頁]卷,冊....[205]19,1
第163筆
　　　　同前（羅隱）　相和歌辭
江煙溼雨鮫綃軟，漠漠遠山眉黛淺。水國多愁又有情，夜槽壓酒銀船滿。
綳絲採怨（集作細柳搖煙）凝曉空，吳[205]王臺榭春夢中。鴛鴦鸂鶒喚不起，平鋪淥水眠東風。
西陵路邊月悄悄。油壁輕車嫁蘇小（集作香車蘇小小）。
[頁]卷,冊....[206]19,1
第164筆
　　　　同前（陸龜蒙）　相和歌辭
為愛江南雪，涉江聊采蘋。水深煙浩浩，空對雙車輪。
車輪明月團，車蓋浮雲盤。雲月徒自好，水中行路難。
遙遙洛陽道，夾岸生春草。寄語櫂船郎，莫誇風浪好。
[頁]卷,冊....[206]19,1
第165筆
　　　　同前（陸龜蒙○廣古辭為五解）　相和歌辭
魚戲蓮葉間，參差隱葉扇。鵁鶄鸀鳿窺，瀲灩無因見。

魚戲蓮葉東，初霞射紅尾。傍臨謝山側，恰值清風起。

魚戲蓮葉西，盤盤舞波急。潛依曲岸涼，正對斜光入。

魚戲蓮葉南，欹危午煙疊。光搖越鳥巢，影亂吳娃楫。

魚戲蓮葉北，澄陽動微漣。回看帝子渚，稍背鄂君船。

[頁]卷,冊....[206]19,1
第166筆
　　　　度關山（李端）　相和歌辭
雁塞日初晴，胡（集作狐）關雪復平。危竿（集作樓）緣廣漠，古竇傍長城。
拔（集作拂）劍金星出，彎弧玉羽鳴。誰知係虜者，賈誼是書生。
[頁]卷,冊....[206]19,1
第167筆
　　　　關山曲（馬戴）　相和歌辭
金鎖（集作甲）耀兜鍪，黃雲（集作金）拂紫騮。叛羌旗下戮，陷壁夜中收。
霜霰戎衣故，關河磧氣秋。箭創殊未合，更遣擊蘭州。
[206]
火發龍山北，中宵易左賢。勒兵臨漢水，驚雁散胡天。
木落防河急，軍孤受敵偏。猶聞漢皇怒，按劍待開邊。

[頁]卷,冊....[207]19,1
第168筆
　　　　登高丘而望遠（李白）　相和歌辭
登高丘而（集無而字）望遠海，六鼇骨已霜。三山流安在，扶桑半摧折。
白日沈光彩，銀臺金闕如夢中。秦皇漢武空相待，精衛費木石。
黿鼉無所憑，君不見驪山茂陵盡灰滅。牧羊之子來攀登，盜賊劫寶玉。
精靈竟何能，窮兵黷武今如此，鼎湖飛龍安可乘。
[頁]卷,冊....[207]19,1
第169筆
　　　　蒿里（僧貫休）　相和歌辭
兔不遲，烏更急。但恐穆王八駿，著鞭不及。
所以蒿里，墳出蕺蕺。氣凌雲天，龍騰鳳集。
盡為風消土喫，狐掇蟻拾。黃金不啼玉不泣，白楊騷屑。
亂風愁月，折碑石人。莽穢榛沒，牛羊窸窣。
時見牧童兒，弄枯骨。
[頁]卷,冊....[207]19,1
第170筆
　　　　輓歌（趙微明）　相和歌辭
寒日蒿上明，淒淒郭東路。素車誰家子，丹旐引將去。
原下荊棘叢，叢邊有新墓。人間痛傷別，此是長別處。
曠野何蕭條，青松白楊樹。
[頁]卷,冊....[207]19,1
第171筆
　　　　同前二首（于鵠）　相和歌辭
陰風吹黃嵩，輓歌渡秋水。車馬卻歸城，孤墳月明裏。

雙轍出郭門，綿綿東西道。送死多於生，幾人得終老。
見人切肺肝，不如歸山好。不聞哀哭聲，默默安懷抱。
時盡從物化，又免生憂擾。世間壽者稀，盡為悲傷惱。

[頁]卷,冊....[207]19,1
第172筆
　　　　同前（孟雲卿）　相和歌辭
草草門巷喧，塗車儼成位。冥寞何所須，盡我生人意。
北邙路非（一作不）遠，此別終天地。臨穴頻撫棺，至哀反無淚。
爾形未衰老，爾息猶（集作纔）童穉。骨肉不（一作安）可離，皇天若容易。
房帷即虛張（集作靈帳），庭宇為哀次。薤露歌若斯，人生盡如寄。
[頁]卷,冊....[208]19,1
第173筆
　　　　同前（白居易）　相和歌辭
丹旐何飛揚，素驂亦悲鳴。晨光照閭巷，輀車儼欲行。
蕭條九月天，哀輓出重城。借問送者誰，妻子與弟兄。
蒼蒼上古原，峨峨開新塋。含酸一慟哭，異口同哀聲。
舊壟轉蕪絕，新墳日羅列。春風草綠北邙山，此地年年生死別。
[頁]卷,冊....[208]19,1
第174筆
　　　　對酒（崔國輔）　相和歌辭
行行日將夕，荒村古冢無人跡。朦朧（集作蒙籠）荊棘一鳥飛，屢唱提壺酤酒喫。
古人不達酒不足，遺恨精靈傳此曲。寄言當代諸少年，平生且盡杯中淥。
[頁]卷,冊....[208]19,1
第175筆
　　　　同前二首（李白）　相和歌辭
松子棲金華，安期入蓬海。此人古之仙，羽化竟何在。
浮生速流電，倏忽變光彩。天地無凋換，容顏有遷改。
對酒不肯飲，含情欲誰待。

勸君莫拒杯，春風笑人來。桃李如舊識，傾花向我開。
流鶯啼碧樹，明月窺金罍。昨來（集作日）朱顏子，今日白髮催。
棘生石虎殿，鹿走姑蘇臺。自古帝王宅，城闕閉黃埃。
君若不飲酒，昔人安在哉。

[頁]卷,冊....[208]19,1
第176筆
　　　　陌上桑（李白）　相和歌辭
美女渭橋東（一作緗綺衣），春還事蠶作。五馬如飛龍（一作飛如花），青絲結金絡。
不知誰家子，調笑來相謔。妾本秦羅敷，玉顏豔名都。
綠條映素手，采桑向城隅。使君且不顧，況復論秋胡。
寒螿愛碧草，鳴鳳棲青梧。託心自有處，但怪傍人愚。
徒令白日暮，高駕空踟躕。
[頁]卷,冊....[209]19,1
第177筆
　　　　同前（常建）　相和歌辭
翳翳陌上桑，南枝交北堂。美人金梯出，素手自提筐。
非但畏蠶飢，盈盈嬌路傍。
[頁]卷,冊....[209]19,1
第178筆
　　　　同前（陸龜蒙）　相和歌辭
皓齒還如貝色（一作光）含，長眉亦似煙華貼（一作帖）。鄰娃盡著繡襠襦，獨自提筐采蠶葉。
[頁]卷,冊....[209]19,1
第179筆
　　　　采桑（郎大家宋氏）　相和歌辭
春來南雁歸，日去西蠶遠。妾思紛何極，客遊殊未返。
[頁]卷,冊....[209]19,1
第180筆
　　　　同前（劉希夷）　相和歌辭
楊柳送行人，青青西入秦。秦（集作誰）家采桑女，樓上不勝春。
盈盈灞水曲，步步春芳綠。紅臉耀明珠，絳脣含白玉。
回首渭橋東，遙憐樹（一作春）色同。青絲嬌落日，緗綺弄春風。
攜籠長歎息，逶迤戀春色。看花若有情，倚樹疑無力。
薄暮思悠悠，使君南陌頭。相逢不相識，歸去夢青樓。
[頁]卷,冊....[209]19,1
第181筆
　　　　同前（李彥暐）　相和歌辭
采桑畏日高，不待春眠足。攀條有餘愁，那矜貌如玉。
千金豈不贈，五馬空躑躅。何以變真性，幽篁雪中[209]綠。
[頁]卷,冊....[210]19,1
第182筆
　　　　同前（王建）　相和歌辭
鳥鳴桑葉間，葉綠條復柔（集作綠條復柔柔）。攀看去手近，放下長長鉤。
黃花蓋野田，白馬少年遊。所念豈回顧，良人在高樓。
[頁]卷,冊....[210]19,1
第183筆
　　　　日出行（李白）　相和歌辭
日出東方隈，似從地底來。歷天又入海，六龍所舍安在哉。
其始與終古不息（一作其行終古不休息），人非元氣安能與之久裴回。草不謝榮於春風，木不怨落於秋天。
誰揮鞭策驅四運，萬物興歇皆自然。羲和羲和，汝奚汩沒於荒淫之波。
魯陽何德，駐景揮戈。逆道違天，矯誣實多。
吾將囊括大塊，浩然與溟涬同科。
[頁]卷,冊....[210]19,1
第184筆
　　　　同前（李賀）　相和歌辭
白日下崑崙，發光如舒絲。徒照葵藿心，不照遊子悲。
折折黃河曲，日從中央轉。暘谷耳曾聞，若木眼不（一作不可）見。
奈何（集作爾）鑠石，胡為銷人。羿彎弓屬矢那不中，足令久不得奔，
詎教晨光夕昏。
[頁]卷,冊....[210]19,1
第185筆
　　　　王昭君（崔國輔○此本中朝舊曲，唐為吳聲，蓋吳人傳授訛變使然也。○此後並吟歎曲。）　相和歌辭
漢使南還盡，胡中妾獨存。紫臺綿望絕，秋草不堪論。
[頁]卷,冊....[210]19,1
第186筆
　　　　同前（崔國輔）　相和歌辭
一回望月一回悲，望月月移人不移。何時得見漢朝使，為妾傳書斬畫師。
[頁]卷,冊....[210]19,1
第187筆
　　　　同前（盧照鄰）[210]　相和歌辭
合殿恩中絕，交河使漸稀。肝腸辭玉輦，形影向金微。
漢宮草應綠，胡庭沙正飛。願逐三秋雁，年年一度歸。
[頁]卷,冊....[211]19,1
第188筆
　　　　同前（駱賓王）　相和歌辭
斂容辭豹尾，緘怨度龍鱗。金鈿明漢月，玉箸染胡塵。
妝鏡菱花暗，愁眉柳葉嚬。惟有清笳曲，時聞芳樹春。
[頁]卷,冊....[211]19,1
第189筆
　　　　同前（沈佺期）　相和歌辭
非君惜鸞殿，非妾妒蛾眉。薄命由驕虜，無情是畫師。
嫁來胡地惡（集作日），不並漢宮時。心苦無聊賴，何堪上馬辭。
[頁]卷,冊....[211]19,1
第190筆
　　　　同前（梁獻）　相和歌辭
圖畫失天真，容華坐誤人。君恩不可再，妾命在和親。
淚點關山月，衣銷邊塞塵。一聞陽鳥至，思絕漢宮春。
[頁]卷,冊....[211]19,1
第191筆
　　　　同前（上官儀）　相和歌辭
玉關春色晚，金河路幾千。琴悲桂條上，笛怨柳花前。
霧掩臨妝月，風驚入鬢蟬。緘書待還使，淚盡白雲天。
[頁]卷,冊....[211]19,1
第192筆
　　　　同前（董思恭）　相和歌辭
琵琶馬上彈，行路曲中難。漢月正南遠，燕山直北寒。
髻鬟風拂散（一作亂），眉黛雪霑殘。斟酌紅顏盡（集作改），[211]何勞鏡裏看。
[頁]卷,冊....[212]19,1
第193筆
　　　　同前（顧朝陽）　相和歌辭
莫將鉛粉匣，不用鏡花光。一去邊城路，何情更畫妝。
影銷胡地月，衣盡漢宮香。妾死非關命，祗（一作都）緣怨斷腸。
[頁]卷,冊....[212]19,1
第194筆
　　　　同前三首（東方虯）　相和歌辭
漢道初全盛，朝廷足武臣。何須薄命妾，辛苦遠（集作事）和親。

掩涕（集作淚）辭丹鳳，銜悲向白龍。單于浪驚喜，無復舊時容。

胡地無花草，春來不似春。自然衣帶緩，非是為腰身。

[頁]卷,冊....[212]19,1
第195筆
　　　　同前三首（郭元振）　相和歌辭
自嫁單于國，長銜漢掖悲。容顏日憔悴，有甚畫圖時。

厭踐冰霜域，嗟為邊塞人。思從漢（集作漠）南獵，一見漢家塵。

聞有南河信，傳聞殺畫師。始知君惠（集作念）重，更遣畫（集作肯惜）蛾眉。

[頁]卷,冊....[212]19,1
第196筆
　　　　同前（劉長卿）　相和歌辭
自矜妖豔色，不顧丹青人。那知粉繢能相負，卻使容華翻誤身。
上馬辭君嫁驕虜，玉顏對人啼不語。北風雁急浮清（一作雲）秋，萬里獨見黃河流。
纖腰不復漢宮寵，雙蛾長向胡天愁。琵琶弦中苦調多，蕭蕭羌笛聲相和。
可憐一曲傳樂府，能使千秋傷綺羅。
[頁]卷,冊....[212]19,1
第197筆
　　　　同前二首（李白）　相和歌辭
漢家秦地月，流影照（一作送）明妃。一上玉關道，天涯去不歸。
漢月還從東海出，明妃西嫁無來日。燕支長寒雪作花，蛾眉憔悴沒胡沙。
生乏黃金枉圖畫，死留青冢使人嗟。

昭君拂玉鞍，上馬啼紅頰。今日漢宮人，明朝胡地妾。

[頁]卷,冊....[213]19,1
第198筆
　　　　同前（儲光羲）　相和歌辭
日暮驚沙亂雪飛，傍人相勸易羅衣。強來前帳（集作殿）看歌舞，共待單于夜獵歸。
[頁]卷,冊....[213]19,1
第199筆
　　　　同前（僧皎然）　相和歌辭
自倚嬋娟望主恩，誰知美惡忽相翻。黃金不買漢宮貌，青冢空埋胡地魂。
[頁]卷,冊....[213]19,1
第200筆
　　　　同前二首（白居易）　相和歌辭
滿面胡沙滿鬢風，眉銷殘黛臉銷紅。愁苦辛勤憔悴盡，如今卻似畫圖中。

漢使卻回憑寄語，黃金何日贖蛾眉。君王若問妾顏色，莫道不如宮裏時。

[頁]卷,冊....[213]19,1
第201筆
　　　　同前（令狐楚）　相和歌辭
錦車天外去，毳幕雲中開。魏闕蒼龍遠，蕭關赤雁哀。
[頁]卷,冊....[213]19,1
第202筆
　　　　同前（張仲素）　相和歌辭
仙娥今下嫁，驕子自同和。劍戟歸田盡，牛羊繞塞多。
[頁]卷,冊....[213]19,1
第203筆
　　　　同前（李商隱）[213]　相和歌辭
毛延壽畫欲通神，忍為黃金不為（集作顧）人。馬上琵琶行萬里，漢宮長有隔生春。
[頁]卷,冊....[214]19,1
第204筆
　　　　明妃曲（王偃）　相和歌辭
北望單于日半斜，明君馬上泣胡沙。一雙淚滴黃河水，應得東流入漢家。
[頁]卷,冊....[214]19,1
第205筆
　　　　昭君詞（張文琮）　相和歌辭
戒途飛萬里，回首望三秦。忽見天山雪，還疑上苑春。
玉痕垂淚粉（一作粉淚），羅袂拂胡塵。為得胡中曲，還悲遠嫁人。
[頁]卷,冊....[214]19,1
第206筆
　　　　同前（陳昭）　相和歌辭
跨鞍今永訣，垂淚別親賓。漢地行將遠，胡關逐望新。
交河擁塞路，隴首暗沙塵。唯有孤明月，猶能遠送人。
[頁]卷,冊....[214]19,1
第207筆
　　　　同前（戴叔倫）　相和歌辭
漢宮若遠近，路在沙塞（集作寒沙）上。到死不得歸，何人共南望。
[頁]卷,冊....[214]19,1
第208筆
　　　　同前（李端）　相和歌辭
李陵初送子卿回，漢月明明照帳（集作惆悵）來。憶著長安舊遊處，千門萬戶玉樓臺。
[頁]卷,冊....[214]19,1
第209筆
　　　　楚妃歎（張籍）　相和歌辭
湘雲初起江沈沈，君王遙在雲夢林。江南雨多旌旗暗，臺下朝朝春水深。
章華殿前朝萬國，君心獨自終無（集作無終）極。楚兵滿地能逐禽，誰用一身繼（集作騁）筋力。
西江若翻雲夢中，麋鹿死盡應還宮。
[頁]卷,冊....[214]19,1
第210筆
　　　　楚妃怨（張籍）[214]　相和歌辭
梧桐葉下黃金井，橫架轆轤牽素綆。美人初起天未明，手拂銀瓶秋水冷。
[頁]卷,冊....[215]19,1
第211筆
　　　　王子喬（宋之問）　相和歌辭
王子喬，愛神仙。七月七日上賓天，白虎搖瑟鳳吹笙。
乘騎雲氣吸日精，吸日精。長不歸，遺廟今在而人非。
空望山頭草，草露溼君（集作人）衣。
[頁]卷,冊....[215]19,1
第212筆
　　　　蜀國弦（李賀○四弦。古有四曲，其張女四弦、李延年四弦、嚴卯四弦三曲闕止傳蜀國四弦一曲。）　相和歌辭
楓香晚華靜，錦水南山影。驚石墜猿哀，竹雲愁半嶺。
涼月生秋浦，玉沙鱗鱗（集作粼粼）光。誰家紅淚客，不忍過瞿塘。
[頁]卷,冊....[215]19,1
第213筆
　　　　長歌行（李白○此後並平調曲，其器有笙、笛、筑、瑟、琴、箏、琵琶七種，歌弦六部。）　相和歌辭
桃李得（集作待）日開，榮華照當年。東風動百物，草木盡欲言。
枯枝無醜葉，涸水吐清泉。大力運天地，羲和無停鞭。
功名不早著，竹帛將何宣。桃李務青春，誰能貫白日。
富貴與神仙，蹉跎成兩失。金石猶銷鑠，風霜無久質。
畏落日月後，強歡歌與酒。秋霜不惜人，倏忽侵蒲柳。
[頁]卷,冊....[215]19,1
第214筆
　　　　同前（王昌齡）　相和歌辭
曠野饒悲風，颼颼黃（一作多）蒿草。繫馬停白楊，誰知我懷抱。
所是同袍者，相逢盡衰（一作哀）老。況登漢家陵，南望長安道。
下有枯樹根，上有鼷（一作鼯）鼠窠。高皇子孫盡，千古無人過。
寶玉頻發掘，精靈其奈何。人生須達命，有酒且長歌。
[頁]卷,冊....[215]19,1
第215筆
　　　　短歌行（聶夷中○長歌、短歌。其歌聲有長短。）[215]　相和歌辭
八月木蔭（集作陰）薄，十葉三墮枝。人生過五十，亦已同此時。
朝出東郭門，嘉樹鬱參差。暮出西郭門，原草已離披。
南鄰好臺榭，北鄰善歌吹。榮華忽消歇，四顧令人悲。
生死與榮辱，四者乃常期。古人恥其名，沒世無人知。
無言鬢似霜，勿謂髮（集作事）如絲。耆年無一善，何殊食乳兒。
[頁]卷,冊....[216]19,1
第216筆
　　　　同前（李白）　相和歌辭
白日何短短，百年苦易滿。蒼穹浩茫茫，萬劫太極長。
麻姑垂兩鬢，一半已成霜。天公見玉女，大笑億千場。
吾欲攪六龍，回車挂扶桑。北斗酌美酒，勸龍各一觴。
富貴非所願，為（一作與）人駐頹（一作流，集作顏）光。
[頁]卷,冊....[216]19,1
第217筆
　　　　同前六首（顧況○英華作三首）　相和歌辭
城邊路，今人犁田昔人墓。岸上沙，昔時（集作日）江水今人家。
今人昔人共長歎，四氣相催節回換。明月皎皎入華池，白雲離離度清（集作霄）漢。

我欲升天天隔霄，我思渡水水無橋。我欲上山山路險，我欲汲井井泉遙。
越人翠被今何夕，獨立沙邊江草碧。紫燕西飛欲寄書，白雲何處逢來客。（以上二首，英華合作一首。）

新繫青絲百尺繩，心在君家轆轤上。我心皎潔君不知，轆轤一轉一惆悵。

何處春風吹曉幕，江南綠水通朱閣。美人二八面如花，泣向東（集作春）風畏花落。

臨春風，聽春鳥。別時多，見時少。
愁人夜永（一作一夜）不得眠，瑤井玉繩相向曉。（以上三首，英華合為一首。）

軒轅皇帝初得仙，鼎湖一去三千年。周流三十六洞天，洞中日月星辰連。
騎龍駕景遊八極，軒轅弓劍無人識。東海青童寄消息。

[頁]卷,冊....[216]19,1
第218筆
　　　　同前（王建）　相和歌辭
人初生，日初出。上山遲，下山疾。
百年三萬六千朝，夜裏分將彊半日。有歌有舞間（集作須）早為，昨日健於今日時。
人家見生男女好，不知男女催人老。短歌行，無樂聲。
[頁]卷,冊....[217]19,1
第219筆
　　　　同前（張籍）　相和歌辭
青天蕩蕩高且虛，上有白日無根株。流光暫出還入地，催我少年不須臾。
與君相逢不寂寞，衰老不復如今樂。玉卮盛酒置君前，再拜願君千萬年。
[頁]卷,冊....[217]19,1
第220筆
　　　　同前二首（白居易）　相和歌辭
曈曈太陽如火色，上行千里下一刻。出為白晝入為夜，圜轉如珠住不得。
住不得，可奈何。為君舉酒歌短歌，歌聲苦，
詞亦苦，四座少年君聽取。今夕未竟明夕催，秋風纔往春風回。
人無根蒂時不駐，朱顏白日相隳頹。勸君且強笑一面，勸君復（集作且）強飲一杯。
人生不得長歡樂，年少須臾老到來。

世人求富貴，多為身（集作奉）嗜欲。盛衰不自由，得失常相逐。
問君少年日，苦學將干祿。負笈塵中遊，抱書雪前宿。
布衾不周體，藜茄（集作茹）纔充腹。三十登宦（集作仕）途，五十被朝服。
奴溫已（集作新）挾纊，馬肥初食粟。未敢議歡遊，尚為名檢束。
耳目聾暗後，堂上調絲竹。牙齒缺落時，盤中堆酒肉。
彼來此已去，外餘中不足。少壯與榮華，相避如寒燠。
青雲去地遠，白日終（集作經）天速。從古無奈何，短歌聽一曲。

[頁]卷,冊....[217]19,1
第221筆
　　　　同前（陸龜蒙）　相和歌辭
爪牙在身上，陷阱猶可制。爪牙在胸中，劍戟無所畏。
人言畏猛虎，誰是撩頭斃。祗見古來心，姦雄暗相[217]噬。
[頁]卷,冊....[218]19,1
第222筆
　　　　同前（僧皎然）　相和歌辭
古人若不死，吾亦何所悲。蕭蕭煙雨九原上，白楊青松葬者誰。
貴賤同一塵，死生同一指。人生在世共如此，何異浮雲與流水。
短歌行，短歌無窮日已傾。鄴宮梁苑徒有名，春草秋風傷我情。
何為不學金仙侶，一悟空王無死生。
[頁]卷,冊....[218]19,1
第223筆
　　　　銅雀臺（王無競）　相和歌辭
北登銅雀上，西望青松郭。繐帳空蒼蒼，陵田紛漠漠。
平生事已變，歌吹宛猶昨。長袖拂玉塵，遺情結羅幕。
妾怨在朝露，君恩豈中薄。高臺奏曲終，曲終淚橫落。
[頁]卷,冊....[218]19,1
第224筆
　　　　同前（鄭愔）　相和歌辭
日斜漳浦望，風起鄴臺寒。玉座平生晚，金尊妓吹闌。
舞餘依帳泣，歌罷向陵看。蕭索松風暮，愁煙入井闌。
[頁]卷,冊....[218]19,1
第225筆
　　　　同前（劉長卿）　相和歌辭
嬌愛更何日，高臺空數層。含啼映雙袖，不忍看西陵。
漳河東流無復來，百花輦路為蒼苔。青樓月夜長寂寞，碧雲日暮空裴回。
君不見鄴中萬事非昔時，古人何（集作不）在今人悲。春風不逐君王去，草色年年舊宮路。
宮中歌舞已浮雲，空指行人往來處。
[頁]卷,冊....[218]19,1
第226筆
　　　　同前（賈至）[218]　相和歌辭
日暮銅雀靜，西陵鳥雀歸。撫弦心斷絕，聽管淚霏霏。
靈几臨朝奠，空床卷夜衣。蒼蒼川上月，應照妾魂飛。
[頁]卷,冊....[219]19,1
第227筆
　　　　同前（羅隱）　相和歌辭
強歌強舞竟難勝，花落花開淚滿繒。祗合當年伴君死，免教憔悴望西陵。
[頁]卷,冊....[219]19,1
第228筆
　　　　同前（薛能）　相和歌辭
魏帝當時銅雀臺，黃花深映棘叢開。人生富貴須回首，此地豈無歌舞來。
[頁]卷,冊....[219]19,1
第229筆
　　　　同前（張氏琰）　相和歌辭
君王冥寞不可見，銅雀歌舞空裴回。西陵嘖嘖悲宿鳥，空（集作高）殿沈沈閉青苔。
青苔無人跡，紅粉空相（集作自）哀。
[頁]卷,冊....[219]19,1
第230筆
　　　　同前（梁氏瓊）　相和歌辭
歌扇向陵開，齊行奠玉杯。舞時飛燕列，夢裏片雲來。
月色空餘恨，松聲暮更哀。誰憐未死妾，掩袂下銅臺。
[頁]卷,冊....[219]19,1
第231筆
　　　　銅雀妓（王勃）　相和歌辭
妾本深宮妓，曾城閉九重。君王歡愛盡，歌舞為誰容。
錦衾不復襞，羅衣誰再縫。高臺西北望，流涕向青松。

金鳳鄰銅雀，漳河望鄴城。君王無處所，臺榭若平生。
舞筵紛可（集作何）就，歌梁儼未傾。西陵松檟冷，誰見[219]綺羅情。
[頁]卷,冊....[220]19,1
第232筆
　　　　同前（沈佺期）　相和歌辭
昔年分鼎地，今日望陵臺。一旦雄圖盡，千秋遺令開。
綺羅君不見，歌舞妾空來。恩共漳河水，東流無重迴。
[頁]卷,冊....[220]19,1
第233筆
　　　　同前（喬知之）　相和歌辭
金閣惜分香，鉛華不重妝。空餘歌舞地，猶是為君王。
哀弦調已絕，豔曲不須長。共看西陵暮，秋煙生（集作起）白楊。
[頁]卷,冊....[220]19,1
第234筆
　　　　同前（王適）　相和歌辭
日暮銅雀迥，幽聲（一作深）玉座清。蕭森松柏望，委鬱綺羅情。
君恩不再重（一作得），妾舞為誰輕。
[頁]卷,冊....[220]19,1
第235筆
　　　　同前（歐陽詹）　相和歌辭
蕭條登古臺，回首黃金屋。落葉不歸林，高陵永為谷。
妝容徒自麗，舞態閱誰目。惆悵繐帷前（集作空），歌聲苦於哭。
[頁]卷,冊....[220]19,1
第236筆
　　　　同前（韋暉）　相和歌辭
君愛本相饒，從來事（一作似）舞腰。那堪攀玉座，腸斷望陵朝。
怨著情無主，哀凝曲不調。況臨松日暮，悲吹坐蕭蕭。
[頁]卷,冊....[220]19,1
第237筆
　　　　同前（劉商）[220]　相和歌辭
魏主矜蛾眉，美人美於玉。高臺無晝夜，歌舞竟未足。
盛色如轉圜，夕陽落深（一作空）谷。仍令身歿後，尚足（集作縱）平生慾。
紅粉橫淚痕（集作淚縱橫），調弦空向（集作向空）屋。舉頭君不在，唯見西陵木。
玉輦豈再來，嬌鬟為誰綠。那堪秋風裏，更舞陽春曲。
曲終（一作罷）情不勝，闌干向西哭。臺邊生野草，來去罥羅縠。
況復陵寢間，雙雙見麋鹿。
[頁]卷,冊....[221]19,1
第238筆
　　　　同前（李賀）　相和歌辭
佳人一壺酒，秋容滿千里。石馬臥新煙，憂來何所似。
歌聲且潛弄，陵樹風自起。長裾壓高臺，淚眼看花机。
[頁]卷,冊....[221]19,1
第239筆
　　　　同前（吳燭）　相和歌辭
秋色西陵滿綠蕪，繁弦（一作紅）急管彊歡娛。長舒羅袖不成舞，卻向風前承淚珠。
[頁]卷,冊....[221]19,1
第240筆
　　　　同前（朱光弼）　相和歌辭
魏王銅雀妓，日暮管弦清。一見西陵樹，悲心舞不成。
[頁]卷,冊....[221]19,1
第241筆
　　　　同前（朱放）　相和歌辭
恨唱歌聲咽，愁翻舞袖遲。西陵日欲暮，是妾斷腸時。
[頁]卷,冊....[221]19,1
第242筆
　　　　同前（僧皎然）　相和歌辭
彊開尊酒向陵看，憶得君王舊日歡。不覺餘歌悲自斷，非關豔曲轉聲難。
[頁]卷,冊....[221]19,1
第243筆
　　　　雀臺怨（馬戴）[221]　相和歌辭
魏宮歌舞地，蝶戲鳥還鳴。玉座人難到，銅臺雨滴平。
西陵樹不見，漳浦草空生。萬恨盡埋此，徒懸千載名。
[頁]卷,冊....[222]19,1
第244筆
　　　　同前（程氏長文）　相和歌辭
君王去後行人絕，簫竽（集作箏）不響歌喉咽。雄劍無威光彩沈，寶琴零落金星滅。
玉階寂寂墜秋露，月照當時歌舞處。當時歌舞人不迴，化為今日西陵灰。
[頁]卷,冊....[222]19,1
第245筆
　　　　置酒行（李益）　相和歌辭
置酒命所歡，憑觴遂為戚。日往不再來，茲辰坐成昔。
百齡非長久，五十將半百。胡為勞我形，已鬚還復白。
西山鸞鶴顧（集作群），矯矯煙霧翮。明霞發金丹，陰洞潛水碧。
安得凌風羽，崦嵫駐靈魄。兀（集作無）然坐衰老，慚歎東陵柏。
[頁]卷,冊....[222]19,1
第246筆
　　　　同前（陸龜蒙）　相和歌辭
落塵花片排香痕，闌珊醉露棲愁魂。洞庭波色惜不得，東風領入黃金尊。
千筠擲毫春譜大，碧舞紅啼相唱和。安知寂寞西海頭，青𥳇未垂孤鳳餓。
[頁]卷,冊....[222]19,1
第247筆
　　　　長歌續短歌（李賀）　相和歌辭
長歌破衣襟，短歌斷白髮。秦王不可見，旦夕成內熱。
渴飲壺中酒，飢拔隴頭粟。淒淒四月蘭，千里一時綠。
夜峰何離離，月明落石底。裴回沿石尋，照出高峰外。
不得與之遊，歌成鬢先改。
[頁]卷,冊....[222]19,1
第248筆
　　　　猛虎行（儲光羲）[222]　相和歌辭
寒亦不憂雪，飢亦不食人。人血（集作肉）豈不甘，所惡傷明神。
太室為我宅，孟門為我鄰。百獸為我膳，五龍為我賓。
蒙馬一何威，浮江亦（集作一）以仁。綵章耀朝日，牙爪雄武臣。
高雲逐氣浮，厚地隨聲振（集作震）。君能賈餘勇，日夕長相親。
[頁]卷,冊....[223]19,1
第249筆
　　　　同前（李白）　相和歌辭
朝作猛虎行，暮作猛虎吟。腸斷非關隴頭水，淚下不為雍門琴。
旌旗（一作旍旌）繽紛兩河道，戰鼓驚山欲傾（集作顛）倒。秦人半作燕地囚，胡馬翻銜洛陽草。
一輸一失關下兵，朝降夕叛幽薊城。巨鼇未斬海水動，魚龍奔走安得寧。
頗似楚漢時，翻覆無定止。朝過博浪沙，暮入淮陰市。
張良未遇韓信貧，劉項存亡在兩臣。暫到下邳受兵略，來投漂母作主人。
賢哲栖栖古如此，今時亦棄青雲士。有策不敢犯龍鱗，竄身南國避胡塵。
寶書長（一作玉）劍挂高閣，金鞍駿馬散故人。昨日方為宣城客，掣鈴交通二千石。
有時六博快壯（一作寸）心，繞床三帀呼一擲。楚人每道張旭奇，心藏風雲世莫知。
三吳邦伯多（一作皆）顧盼，四海雄俠皆相推（一作兩追隨）。蕭曹曾作沛中吏，攀龍附鳳當有時。
溧陽酒樓三月春，楊花漠漠（一作茫茫）愁殺人。胡人（集作雛）綠眼吹玉笛，吳歌白紵飛梁塵。
丈夫相見（一作到處）且為樂，槌牛撾鼓會眾賓。我從此去釣東海，得魚笑寄情相親。
[頁]卷,冊....[223]19,1
第250筆
　　　　同前（韓愈）　相和歌辭
猛虎雖云惡，亦各有匹儕。群行深谷間，百獸望風低。
身食黃熊父，子食赤豹麛。擇肉於熊羆（集作豹），肯視兔與貍。
正晝當谷眠，眼有百步威。自矜無當對，氣性縱以乖。
朝怒殺其子，暮還飧（一作食）其妃。匹儕四散[223]走，猛虎還孤棲。
狐鳴門四旁，烏鵲從噪之。出逐猴（一作猚）入居，虎不知所歸。
誰云猛虎惡，中路正悲啼。豹來銜其尾，熊來攫其頤。
猛虎死不辭，但慚前所為。虎坐無助死，況如汝細微。
故當結以信，親當結以私。親故且不保，人誰信汝為。
[頁]卷,冊....[224]19,1
第251筆
　　　　同前（張籍）　相和歌辭
南山北山樹冥冥，猛虎白日繞林行。向晚一身當道食，山中麋鹿盡無聲。
年年養子在深谷，雌雄上山不相逐。谷中近窟有山村，長向村家取黃犢。
五陵年少不敢射，空來林下看行跡。
[頁]卷,冊....[224]19,1
第252筆
　　　　同前（李賀）　相和歌辭
長戈莫舂，彊（集作長）弩莫烹（集作抨）。乳孫哺子，教得生獰。
舉頭為城，掉尾為旌。東海黃公，愁見夜行。
道逢騶虞，牛哀不平。生何用尺刀，壁上雷鳴。
泰山之下，婦人哭聲。官家有程，吏不敢聽。
[頁]卷,冊....[224]19,1
第253筆
　　　　同前（僧齊己）　相和歌辭
磨爾牙，錯爾爪。狐莫威，兔莫狡。
飲來吞噬取腸飽，橫行不怕日月明。皇天產爾為生獰，前村半夜聞吼聲，
何人按劍燈熒熒。
[頁]卷,冊....[224]19,1
第254筆
　　　　君子行（僧齊己）　相和歌辭
聖人不生，麟龍何瑞。梧桐不高，鳳皇何止。
吾聞古之有君子，行藏以時。進退求己，榮必為天下榮。
恥必為天下恥，苟進不如此（集有退不如此四字）。亦何必用虛偽之文章，取榮名而自美。
[頁]卷,冊....[224]19,1
第255筆
　　　　燕歌行（高適）[224]　相和歌辭
漢家煙塵在東北，漢將辭家破殘賊。男兒本自重橫行，天子非常賜顏色。
摐金伐鼓下榆關，旌旗逶迤碣石間。校尉羽書飛瀚海，單于獵火照狼山。
山川蕭條極邊土，胡騎憑凌雜風雨。戰士軍前半死生，美人帳下猶歌舞。
大漠窮秋塞草衰（集作腓），孤城落日鬥兵稀。身當恩遇常（集作恆）輕敵，力盡關山未解圍。
鐵衣遠戍辛勤久，玉箸應啼別離後。少婦城南欲斷腸，征人薊北空回首。
邊風飄飄（集作颻）那可度，絕域蒼茫更何（一作無所）有。殺氣三日（集作時）作陣雲，寒聲一夜傳刁斗。
相看白刃血紛紛，死節從來豈顧勳。君不見沙場征戰苦，至今猶憶李將軍。
[頁]卷,冊....[225]19,1
第256筆
　　　　同前（賈至）　相和歌辭
國之重鎮惟幽都，東威九夷制北（集作北制）胡。五軍精卒三十萬，百戰百勝擒單于。
前臨滹沱後沮（集作易）水，崇山沃野亙千里。昔時燕王重賢士，黃金築臺從隗始。
倏忽興王定薊丘，漢家又以封王侯。蕭條魏晉為橫流，鮮卑竊據朝五州。
我唐區夏餘十紀，軍容武備赫萬祀。彤弓黃鉞授元帥，墾耕大漠為內地。
季秋膠折邊草腓，治兵羽獵因出師。千營萬隊連旌旗，望之如火忽雷（一作電）馳。
匈奴懾竄窮髮北，大荒萬里無塵飛（此下集有君不見三字）。隋家昔為天下宰，窮兵黷武征遼海。
南風不競多死聲，鼓臥旗折黃雲橫。六軍將士皆死盡，戰馬空鞍歸故營。
時遷（集作移）道革天下平，白環入貢滄海清。自有農夫已高枕，無勞校尉重橫行。
[頁]卷,冊....[225]19,1
第257筆
　　　　同前（陶翰）　相和歌辭
請君留楚調，聽我吟燕歌。家在遼水頭，邊風意氣多。
出身為漢將，正值戎未和。雪中凌天山，冰上渡交[225]河。
大小百餘戰，封侯竟蹉跎。歸來霸陵下，故舊無相過。
雄劍委塵匣，空門唯（集作垂）雀羅。玉簪還趙女，寶瑟付齊娥。
昔日不為樂，時哉今奈何。
[頁]卷,冊....[226]19,1
第258筆
　　　　從軍行二首（虞世南）　相和歌辭
塗山烽候驚，弭節度龍城。冀馬樓蘭將，燕犀上谷兵。
劍寒花不落，弓曉月逾明。凜凜嚴霜節，冰壯黃河絕。
蔽日卷征蓬，浮天散飛雪。全兵值月滿，精騎乘膠折。
結髮早驅馳，辛苦事旌麾。馬凍重關冷，輪摧九折危。
獨有西山將，年年屬數奇。

爟（一作烽）火發金微，連營出武威。孤城寒雲起，絕陣虜塵飛。
俠客吸龍劍，惡少縵胡衣。朝摩骨都壘，夜解谷蠡圍。
蕭關遠無極，蒲海廣難依。沙磴離旌斷，晴川候馬歸。
交河梁已畢，燕山旆欲飛（集作揮）。方知萬里相，侯服有光輝。

[頁]卷,冊....[226]19,1
第259筆
　　　　同前（駱賓王）　相和歌辭
平生一顧念（一作重），意氣溢三軍。野日分戈影，天星合劍文。
弓弦抱漢月，馬足踐胡塵。不求生入塞，唯當死報君。
[頁]卷,冊....[226]19,1
第260筆
　　　　同前（劉希夷）　相和歌辭
秋來（集作天）風瑟瑟（集作颯颯），群馬胡（集作胡馬）行疾。嚴城晝不開，伏兵暗相失。
天子廟堂拜，將軍玉（集作凶）門出。紛紛伊洛間（集作道），戎馬數千（集作幾萬）匹。
軍門壓黃河，兵氣衝白日。平生懷伏（集作仗）劍，慷慨既（集作即）投筆。
南登漢月孤，北走燕（集作代）雲密。近取韓彭計，早知孫吳術。
丈夫清萬里，誰能掃一室。
[頁]卷,冊....[226]19,1
第261筆
　　　　同前（喬知之）　相和歌辭
南庭結白露，北風掃黃葉。此時鴻雁來，驚鳴催思妾。
曲房理鍼線，平碪擣文練。鴛綺裁易成，龍鄉信難見。
窈窕九重閨，寂寞十年啼。紗窗白雲宿，羅幌月光棲。
雲月曉（集作隱）微微，愁思（集作夜上）流黃機。玉霜凍珠履，金吹薄羅衣。
漢家已得地，君去將何事。宛轉結蠶書，寂寞無雁使。
生平荷恩信，本為容華進。況復落紅顏，蟬聲催綠鬢。
[頁]卷,冊....[227]19,1
第262筆
　　　　同前（李頎）　相和歌辭
白日登山望烽火，昏黃（集作黃昏）飲馬傍交河。行人刁斗風砂暗，公主琵琶幽怨多。
野營（集作雲）萬里無城郭，雨雪紛紛連大漠。胡雁哀鳴夜夜飛，胡兒眼淚雙雙落。
聞道玉門猶被遮，應將性命逐輕車。年年戰骨埋荒外，空見蒲萄入漢家。
[頁]卷,冊....[227]19,1
第263筆
　　　　同前三首（李約）　相和歌辭
看圖閒教陣，畫地靜論邊。烏壘天西戍，鷹姿塞上川。
路長須（集作唯）算日（集作月），書遠每題年。無復生還望，翻思未別前。

柵高（集作壕）三面鬥，箭盡舉烽頻。營柳和煙暮，關榆帶雪春。
邊城多老將，磧路少歸人。點（集作殺）盡三（集作金）河卒，年年添塞塵。

候火起雕城，塵砂擁戰聲。遊軍藏漢幟，降騎說蕃情。
霜降滮池（集作落滹沱）淺，秋深太白明。嫖姚方虎視，不覺請（集作說）添兵。

[頁]卷,冊....[227]19,1
第264筆
　　　　同前（戎昱）　相和歌辭
昔從李都尉，雙鞬照馬蹄。擒生黑山北，殺敵黃雲西。
太白沈虜地，邊草復萋萋。歸來邯鄲市，百尺青樓梯。
感激然諾重，平生膽力齊。芳筵暮歌發，豔粉輕鬟低。
半醉（集作酣）秋風起，鐵騎門前嘶。遠戍報烽火，孤城嚴鼓鼙。
揮鞭望塵去，少婦莫含啼。
[頁]卷,冊....[228]19,1
第265筆
　　　　同前（厲玄）　相和歌辭
邊草早（集作旱）不春，劍花增濘（集作野）塵。廣（集作戰）場收驥尾，清瀚怯龍鱗。
帆色已歸越，松聲厭避秦。幾時逢范蠡，處處是通津。
[頁]卷,冊....[228]19,1
第266筆
　　　　同前二首（李白）　相和歌辭
從軍玉門道，逐虜金微山。笛奏梅花曲，刀開明月環。
鼓聲鳴海上，兵氣擁雲間。願斬單于首，長驅靜鐵關。

百戰沙場碎鐵衣，城南已合數重圍。突營射殺呼延將，獨領殘兵千騎歸。

[頁]卷,冊....[228]19,1
第267筆
　　　　同前（王維）　相和歌辭
吹角動行人，喧喧行人起。笳鳴（集作悲）馬嘶亂，爭渡金河水。
日暮沙漠垂，戰聲煙塵裏。盡繫名王頸，歸來報（集作獻）天子。
[頁]卷,冊....[228]19,1
第268筆
　　　　同前（王昌齡）　相和歌辭
向夕臨大荒，朔風軫歸慮。平沙萬里餘，飛鳥宿何處。
虜騎獵長原，翩翩傍河去。邊聲搖白草，海氣生黃霧。
百戰苦風塵，十年履霜露。雖投定遠筆，未坐將軍樹。
早知行路難，悔不理章句。
[228]
烽火城西百尺樓，黃昏獨上海風秋。更吹橫（集作羌）笛關山月，誰解（集作無那）金閨萬里愁。

琵琶起舞換新聲，總是關山舊別情。撩亂邊愁彈（集作聽）不盡，高高秋月下長城。

青海長雲暗雪山，孤城遙望雁（一作玉）門關。黃沙百戰穿金甲，不破樓蘭終不還。

[頁]卷,冊....[229]19,1
第269筆
　　　　同前（盧綸）　相和歌辭
二十在邊城，軍中得勇名。卷旗收敗馬，斷（集作占）磧擁殘兵。
覆陣烏鳶起，燒山草木明（一作鳴）。塞閒思遠獵，師老厭分營。
雪嶺無人跡，冰河足（一作有）雁聲。李陵甘此沒，惆悵漢公卿。
[頁]卷,冊....[229]19,1
第270筆
　　　　同前六首（劉長卿）　相和歌辭
迴看虜騎合，城下漢兵稀。白刃兩相向，黃雲愁不飛。
手中無尺鐵，徒欲突重圍。

落日更蕭條，北方（集作風）動枯草。將軍追虜騎，夜失陰山道。
戰敗仍樹勳，韓彭但空老。

草枯秋塞上，望見漁陽郭。胡馬嘶一聲，漢兵淚雙落。
誰為吮癰（集作瘡）者，此事令人薄。

目極雁門道，青青邊草春。一身事征戰，匹馬同辛勤（集作苦辛）。
末路成白首，功歸天下人。

倚劍白日暮，望鄉登戍樓。北風吹羌笛，此夜關山愁。
迴首不無意，滹河空自流。

黃沙一萬里，白首無人憐。報國劍已折，歸鄉身幸全。
單于古臺下，邊色寒蒼然。

[頁]卷,冊....[229]19,1
第271筆
　　　　同前（杜頠）　相和歌辭
秋草馬蹄輕，角弓持弦急。去為龍城候，正值胡兵襲。
軍氣橫大荒，戰酣日將入。長風金鼓動，白霧（集作露）鐵衣溼。
四起愁邊聲，南轅時佇立。斷蓬孤自轉，寒雁飛相及。
萬里雲沙漲，路平（集作平川）冰霰澀（集作溢）。夜[229]聞漢使歸，獨向刀環泣。
[頁]卷,冊....[230]19,1
第272筆
　　　　同前（僧皎然）　相和歌辭
候騎出紛紛，元戎霍冠軍。漢鞞秋聒地，羌火晝燒雲。
萬里戍城合，三邊羽檄分。烏孫驅未盡，肯顧遼陽勳。

漢旆拂丹霄，漢軍新破遼。紅塵驅鹵簿，白羽擁嫖姚。
戰苦軍猶樂，功高將不驕。至今丁令塞，朔吹空蕭蕭。

百萬逐呼韓，頻年不解鞍。兵屯絕漠暗，馬飲濁河乾。
破虜功未錄，勞師力已殫。須防肘腋下，飛禍出無端。

飛將下天來，奇謀閫外裁。水心龍劍動，地肺雁山開。
望氣燕師銳，當鋒虜陣摧。從今射鵰騎，不敢過雲堆。

黃紙君王詔，青泥校尉書。誓師張虎落，選將擐犀渠。
霧暗津浦（集作蒲）失，天寒塞柳疏。橫行十萬騎，欲掃虜塵餘。
[頁]卷,冊....[230]19,1
第273筆
　　　　同前（王建）　相和歌辭
漢軍逐單于，日沒處河曲。浮雲道傍起，行子車下宿。
槍城圍鼓角，氈帳依山谷。馬上懸壺漿，刀頭分頓（集作頰）肉。
來時高堂上，父母親結束。回首（一作面）不見家，風吹破衣服。
金創生（集作在）肢節，相與拔（一作取）箭鏃。聞道西涼州，家家婦人（集作女）哭。
[頁]卷,冊....[230]19,1
第274筆
　　　　同前（張祜）　相和歌辭
少年金紫就光輝，直指邊城虎翼飛。一卷旌（一作旄）收千騎虜，萬全身出百重圍。
黃雲斷塞尋鷹去，白草連天射雁歸。白首漢廷刀筆吏，丈夫功業本相依。
[頁]卷,冊....[231]19,1
第275筆
　　　　同前五首（令狐楚）　相和歌辭
荒雞隔水啼，汗馬逐風嘶。終日隨旌旆，何時罷鼓鼙。

孤心眠夜雪，滿眼是秋沙。萬里猶防塞，三年不見家。

卻望冰河闊，前登雪嶺高。征人幾多在，又擬戰臨洮。

胡風千里驚，漢月五更明。縱有還家夢，猶聞出塞聲。

暮雪連青海，陰雲覆白山。可憐班定遠，出入玉門關。

[頁]卷,冊....[231]19,1
第276筆
　　　　同前三首（王涯）　相和歌辭
旌（集作戈）甲從軍久，風雲識陣難。今朝韓信計，日下斬成安。

燕頷多奇相，狼頭敢犯邊。寄言班定遠，正是立功年。

旄頭夜落捷書飛，來奏金門著賜衣。白馬將軍頻破敵，黃龍戍卒幾時歸。

[頁]卷,冊....[231]19,1
第277筆
　　　　從軍有苦樂行（李益○魏王粲從軍行曰：從軍有苦樂，但問所從誰，因以為題也。）　相和歌辭
勞者且勿（集作莫）歌，我欲送君觴。從軍有苦樂，此曲樂未央。
僕本居（一作起，集作居在）隴上，隴水斷人腸。東過秦宮路，宮路入咸陽。
時逢漢帝出，諫獵至長楊。詎馳游俠窟，非結少年場。
一旦承嘉惠，輕命（集作身）重[231]恩光。秉筆參幃帟，從軍至朔方。
邊地多陰風，草木自淒涼。斷絕海雲去，出沒胡沙長。
參差引雁翼，隱轔騰軍裝。劍文夜如水，馬汗凍成霜。
俠氣五都少，矜功六郡良。山河起目前，睚眥死路傍。
北逐驅獯虜，西臨復舊疆。昔還賦餘資，今出乃贏糧。
一矢弢夏服，我弓不再張。寄言（集作語）丈夫雄，苦樂身自當。
[頁]卷,冊....[232]19,1
第278筆
　　　　苦哉遠征人（鮑溶）　相和歌辭
　　晉陸機從軍行曰：苦哉遠征人，飄飄窮四遐。宋顏延年從軍行曰：苦
　　哉遠征人，畢力幹時艱。因以為題。又有苦哉行、遠征人。皆出於從
　　軍行也。
征人歌古曲，攜手上河梁。李陵死別處，杳（集作窅）杳玄冥鄉。
憶昔從此路，連年征鬼方。久行迷漢曆，三洗（集作死）氈衣裳。
百戰身且在，微功信難忘。遠承雲臺議，非勢孰敢當。
落日弔李廣，白身（集作首）過河陽。閒弓失月影，勞劍無龍光。
去日始束髮，今來髮成霜。虛名乃閒事，生見父母鄉。
掩抑大風歌，裴回少年場。誠哉古人言，鳥盡良弓藏。
[頁]卷,冊....[232]19,1
第279筆
　　　　苦哉行五首（戎昱）　相和歌辭
彼鼠侵我廚，縱狸授梁肉。鼠雖為君卻，狸食自須足。
冀雪大國恥，翻是大國辱。羶腥逼綺羅，磚瓦雜珠玉。
登樓非騁望，目笑是心哭。何意天樂中，至今奏胡曲。

官軍收洛陽，家住洛陽里。夫婿與兄弟，目前見傷死。
吞聲不許哭，還遣衣羅綺。上馬隨匈奴，數秋黃塵裏。
生為名家女，死作塞垣鬼。鄉國無還期，天津哭流水。

登樓望天衢，目極淚盈睫。彊笑無笑容，須妝舊花靨。
昔年買奴僕，奴僕來碎葉。豈意未死間，自為匈奴[232]妾。
一生忽至此，萬事痛苦業。得出塞垣飛，不如彼蜂蝶。

妾家青河邊，七葉承貂蟬。身為最小女，偏得渾家憐。
親戚不相識，幽閨十五年。有時最遠出，祗到中門前。
前年狂胡來，懼死翻生全。今秋官軍至，豈意遭戈鋋。
匈奴為先鋒，長鼻黃髮拳。彎弓獵生人，百步牛羊羶。
脫身落虎口，不及歸黃泉。苦哉難重陳，暗哭蒼蒼天。

可汗奉親詔，今月歸燕山。忽如亂刀劍，〔攪〕（攬）妾心腸間。
出戶望北荒，迢迢玉門關。生人為死別，有去無時還。
漢月割妾心，胡風凋妾顏。去去斷絕魂，叫天天不聞。

[頁]卷,冊....[233]19,1
第280筆
　　　　鞠歌行（李白）　相和歌辭
玉不自言如桃李，魚目笑之卞和恥。楚國青蠅何太多，連城白璧遭讒毀。
荊山長號泣血人，忠臣死為刖足鬼。聽曲知甯戚，〔夷〕（奚）吾因小妻。
秦穆五羊皮，買死百里奚。洗拂青雲上，當時賤如泥。
朝歌鼓刀叟，虎變蟠溪中。一舉釣六合，遂荒營丘東。
平生渭水曲，誰識（一作數）此老翁。奈何今之人，雙目送征（一作老）鴻。
[頁]卷,冊....[233]19,1
第281筆
　　　　前苦寒行二首（杜甫○以後並清調曲，其器有笙、笛下聲弄、高弄、遊弄、篪、節、琴、瑟、箏、琵琶八種，歌弦四弦。）　相和歌辭
漢時長安雪一丈，牛馬毛寒縮如蝟。楚江巫峽冰入懷，虎豹哀號又堪記。
秦城老翁荊揚客，慣習炎蒸歲絺綌。玄冥祝融氣或交，手持白羽未敢釋。

去年白帝雪在山，今年白帝雪在地。凍埋蛟龍南浦縮，寒刮肌膚北風利。
楚人四時皆麻衣，楚天萬里無晶輝。三足之烏足恐斷，羲和送將安（集作何）所歸。

[頁]卷,冊....[234]20,1
第282筆
　　　　後苦寒行二首（杜甫）　相和歌辭
南紀巫廬瘴不絕，太古已來無尺雪。蠻夷長老怨苦寒，崑崙天關凍應折。
玄猿口噤不能嘯，白鵠翅垂眼流血。安得春泥補地裂。

晚來江門失大木，猛風中夜吹白屋。天兵斷斬（集作斬斷）青海戎，殺氣南行動坤軸。
不爾苦寒何太酷，巴東之峽生凌凘。彼蒼迴軒人得知。

[頁]卷,冊....[234]20,1
第283筆
　　　　苦寒行（劉駕）　相和歌辭
嚴寒動八荒，莿莿（集作刺刺）無休時。陽烏不自暖，雪壓扶桑枝。
歲暮寒益壯，青春安得歸。朔雁到南海，越[234]禽何處飛。
誰言貧士歎，不為身無衣。
[頁]卷,冊....[235]20,1
第284筆
　　　　同前（僧貫休）　相和歌辭
北風北風，職何嚴毒。摧壯士心，縮金烏足。
凍雲囂囂礙雪，一片下不得。聲繞枯桑，根在沙塞。
黃河徹底，頑直到海。一氣搏束，萬物無態。
唯有吾庭前杉松樹枝，枝枝健在。
[頁]卷,冊....[235]20,1
第285筆
　　　　同前（僧齊己）　相和歌辭
冰峰撐空寒矗矗，雪凝水凍埋海陸。殺物之性，傷人之慾。
既不能斷絕蒺藜荊棘之根株，又不能展鳳皇麒麟之拳跼。如此則何如為和煦，為膏雨。
自然天下之榮枯，融融於萬戶。
[頁]卷,冊....[235]20,1
第286筆
　　　　北上行（李白）　相和歌辭
北上何所苦，北上緣太行。磴道盤且峻，巉巖凌穹蒼。
馬足蹶側石，車輪摧高岡。沙塵接幽州，烽火連朔方。
殺氣毒劍戟，嚴風裂衣裳。奔鯨夾黃河，鑿齒屯洛陽。
前行無歸日，返顧思舊鄉。慘戚冰雪裏，悲號絕中腸。
尺布不掩體，皮膚劇枯桑。汲水澗谷阻，采薪隴阪長。
猛虎又掉尾，磨牙皓秋霜。草木不可餐，飢飲零露漿。
歎此北上苦，停驂為之傷。何日王道平，開顏睹天光。
[頁]卷,冊....[235]20,1
第287筆
　　　　豫章行（李白）　相和歌辭
胡風吹代馬（一作燕人攢赤月），北擁魯陽關，吳兵照海雪。西討何時還。
半渡上遼津，黃雲慘無顏。老母與子別，呼天野草間。
白馬（一作百鳥）繞旌旗，悲鳴相追攀。白楊秋月苦，早落豫章山。
本為休明人，斬虜素不閑。豈惜戰鬥死，為君掃兇頑。
精感石沒羽，豈忘（集作云）憚險艱。樓船若鯨飛，波蕩落星灣。
此曲不可奏，三軍[235]鬢成斑。
[頁]卷,冊....[236]20,1
第288筆
　　　　董逃行（元稹）　相和歌辭
董逃董逃董卓逃，揩鏗戈甲聲勞嘈。剜剜深臍脂燄燄，人皆數歎曰。
爾獨不憶年年取我身上膏，膏銷骨盡煙火死。長安城中賊毛起，城門四走公卿士。
走勸劉虞作天子，劉虞不敢作天子。曹瞞篡亂從此始，董逃董逃人莫喜。
勝負翻（一作相）環相枕倚，縫綴難成裁破易。何況曲針不能伸巧指，欲學裁縫須準擬。
[頁]卷,冊....[236]20,1
第289筆
　　　　同前（張籍）　相和歌辭
洛陽城頭火曈曈，亂兵燒我天子宮。宮城南面有深山，盡將老幼藏其間。
重巖為屋橡為食，丁男夜行候消息。聞道官軍猶掠人，舊里如今歸未得。
董逃行，漢家幾時重太平。
[頁]卷,冊....[236]20,1
第290筆
　　　　相逢行（崔顥）　相和歌辭
妾年初二八，家住洛橋頭。玉戶臨馳道，朱門近御溝。
使君何假問，夫婿大長秋。女弟新承寵，諸兄近拜侯。
春生百子殿，花發五城樓。出入千門裏，年年樂未休。
[頁]卷,冊....[236]20,1
第291筆
　　　　二首（李白）　相和歌辭
朝騎五花馬，謁帝出銀臺。秀色誰家子，雲車（一作中）珠箔開。
金鞭遙指點，玉勒近遲回。夾轂相借問，疑（一作知）從天上來。
憐腸愁欲斷，斜日復相催。下車何輕盈，飄然似落梅（集無此四句）。
邀（集作蹙）入青綺門（一作嬌羞初解珮），當歌（一作語笑）共銜杯。銜杯映歌扇，似月雲中見。
相見不相親，不如不相見。相見情已深，未語可知心。
胡為守空閨，孤眠愁錦衾。錦衾與羅幃，纏綿會有時。
春風正澹蕩（一作糾結），暮雨（一作青鳥）來何遲。願因[236]三青鳥，更報長相思。
光景不待人，須臾髮成絲。當年失行樂，老去徒傷悲。
持此道密意，無令曠佳期。

相逢紅塵內，高揖黃金鞭。萬戶垂楊裏，君家阿那邊。

[頁]卷,冊....[237]20,1
第292筆
　　　　同前（韋應物）　相和歌辭
二十登漢朝，英聲邁今古。適從東方來，又欲謁明主。
猶酣新豐酒，尚帶霸陵雨。邂逅兩相逢，別來間（集作問）寒暑。
寧知白日晚，暫向花間語。忽聞長樂鐘，走馬東西去。
[頁]卷,冊....[237]20,1
第293筆
　　　　三婦豔詩（董思恭）　相和歌辭
大婦裁紈素，中婦弄明璫。小婦多姿態，登樓紅粉妝。
丈人且安坐，初日漸流光。
[頁]卷,冊....[237]20,1
第294筆
　　　　中婦織流黃（虞世南）　相和歌辭
寒閨織素錦，含怨斂雙蛾。綜新交縷澀，經脆斷絲多。
衣香逐舉袖，釧動應鳴梭。還恐裁縫罷，無信達交河。
[頁]卷,冊....[237]20,1
第295筆
　　　　難忘曲（李賀）　相和歌辭
夾道開洞門，弱楊低畫戟。簾影竹葉（集作華）起，簫聲吹日色。
蜂語繞妝鏡，拂蛾學春碧。亂擊丁香梢，滿闌花向夕。
[頁]卷,冊....[237]20,1
第296筆
　　　　塘上行（李賀）　相和歌辭
藕花涼露溼，花缺藕根澀。飛下雌鴛鴦，塘水聲溢溢（集作溘溘）。
[頁]卷,冊....[237]20,1
第297筆
　　　　苦辛行（戎昱）[237]　相和歌辭
且莫奏短歌，聽余苦辛詞。如今刀筆士，不及屠酤兒。
少年無事學詩賦，豈意文章復相誤。東西南北少知音，終年竟歲悲行路。
仰面訴天天不聞，低頭告地地不言。天地生我尚如此，陌上他人何足論。
誰謂西江深，涉之固無憂。誰謂南山高，可以登之遊。
險巇惟有世間路，一嚮令人堪白頭。貴人立意不可測，等閒桃李成荊棘。
風塵之士深可親，心如雞犬能依人。悲來卻憶漢天子，不棄相如家舊貧（此下集有勸君且三字）。
飲酒酒能散羇愁，誰家有酒判一醉，萬事從他江水流。
[頁]卷,冊....[238]20,1
第298筆
　　　　秋胡行（高適）　相和歌辭
妾本邯鄲未嫁時，容華倚翠人未知。一朝結髮從君子，將妾迢迢東路陲。
時逢大道無難阻，君方遊宦從陳汝。蕙樓獨臥頻度春，彩落（集作閣）辭君幾徂暑。
三月垂楊蠶未眠，攜籠結侶南陌邊。道逢行子不相識，贈妾黃金買少年。
妾家夫婿輕離久，寸心誓與長相守。願言行路莫多情，送（集作道）妾貞心在人口。
日暮蠶飢相命歸，攜籠端飾來庭闈。勞心苦力終無恨，所冀君恩那（集作即）可依。
聞說行人已歸止，乃是向來贈金子。相看顏色不復言，相顧懷慚有何已。
從來自隱無疑背，直為君情也相會。如何咫尺仍有情，況復迢迢千里外。
此時（集作誓將）顧恩不顧身，念君此日赴河津。莫道向來不得意，故欲留規誡後人。
[頁]卷,冊....[238]20,1
第299筆
　　　　善哉行（僧貫休○以後並瑟調曲，其器有笙、笛、節、琴、瑟、箏、琵琶七種，歌弦六部。）　相和歌辭
有美一人兮婉如清揚，識曲別音兮令姿煌煌。繡袂捧琴兮登君子堂，如彼萱草兮使我憂忘。
欲贈之以紫玉尺。白銀璫，久不見之兮湘水茫茫。
[頁]卷,冊....[238]20,1
第300筆
　　　　同前（僧齊己）[238]　相和歌辭
大鵬刷翮謝溟渤，青雲萬層高突出。下視秋濤空渺瀰，舊處魚龍皆細物。
人生在世何容易，眼濁心昏信生死。願除嗜慾待身輕，攜手同尋列仙事。
[頁]卷,冊....[239]20,1
第301筆
　　　　來日大難（李白）　相和歌辭
來日一身，攜糧負薪。道長食盡，苦口焦脣。
今日醉飽，樂過千春。仙人相存，誘我遠學。
海陵三山，陸憩五嶽。乘龍上三（集無此二字）天，飛目瞻兩角。
授以神（集作仙）藥，金丹滿握。蟪蛄蒙恩，深愧短促。
思填東海，彊銜一木。道重天地，軒師廣成。
蟬翼九五，以求長生。下士大笑，如蒼蠅聲。
[頁]卷,冊....[239]20,1
第302筆
　　　　當來日大難（元稹）　相和歌辭
當來日大難行，前有阪。後有坑，大梁側。
小梁傾，兩軸相絞。兩輪相撐，大牛豎。
小牛橫，烏啄牛背。足跌力獰，當來日大難行。
太行雖險，險可使平。輪軸自撓，牽制不停。
泥潦漸久，荊棘旋生。行必不得，不如不行。
[頁]卷,冊....[239]20,1
第303筆
　　　　隴西行（王維）　相和歌辭
十里一走馬，五里一揚鞭。都護軍書至，匈奴圍酒泉。
關山正飛雪，烽戍斷無煙。
[頁]卷,冊....[239]20,1
第304筆
　　　　同前（耿〔湋〕（緯））　相和歌辭
雪下陽關路，人稀隴戍頭。封狐猶未翦，邊將豈無羞。
白草三冬色，黃雲萬里愁。因思李都尉，畢竟不封侯。
[頁]卷,冊....[239]20,1
第305筆
　　　　同前（長孫佐輔）[239]　相和歌辭
陰雲凝朔氣，隴上正飛雪。四月草不生，北風勁如切。
朝來羽書急，夜救長城窟。道隘行不前，相呼抱鞍歇。
人寒指欲墮，馬凍蹄亦裂。射雁旋充飢，斧冰還止渴。
寧辭解圍鬥，但恐乘疲沒。早晚（一作望）邊候空，歸來養羸卒。
[頁]卷,冊....[240]20,1
第306筆
　　　　東門行（柳宗元）　相和歌辭
漢家三十六將軍，東方雷動橫陣雲。雞鳴函谷客如霧，貌同心異不可數。
赤丸夜語飛電光，徼巡司隸眠如羊。當街一叱百吏走，馮敬胸中函匕首。
兇徒側耳潛愜心，悍臣破膽皆杜口。魏王臥內藏兵符，子西掩袂真無辜。
羌胡轂下一朝起，敵國舟中非所擬。安陵誰辨削礪功，韓國詎明深井里。
絕咽斷骨那下補，萬金寵贈不如土。
[頁]卷,冊....[240]20,1
第307筆
　　　　飲馬長城窟行（太宗皇帝）　相和歌辭
塞外悲風切，交河冰已結。瀚海百重波，陰山千里雪。
迥戍危烽火，層巒引高節。悠悠卷旆旌，飲馬出長城。
寒沙連騎跡，朔吹斷邊聲。胡塵清玉塞，羌笛韻金鉦。
絕漠干戈戢，車徒振原隰。都尉反龍堆，將軍旋馬邑。
揚麾氛霧靜，紀石功名立。荒裔一戎衣，雲（集作靈）臺凱歌入。
[頁]卷,冊....[240]20,1
第308筆
　　　　同前（虞世南）　相和歌辭
馳馬渡河干，流深馬渡難。前逢錦車使，都護在樓蘭。
輕騎猶銜勒，疑兵尚解鞍。溫池下絕澗，棧道接危巒。
拓地勳未賞，亡城律詎（集作豈）寬。有月關猶暗，經春隴尚寒。
雲昏無復影，冰合不聞湍。懷君不可遇，聊持報一餐。
[頁]卷,冊....[240]20,1
第309筆
　　　　同前（袁朗）　相和歌辭
朔風動秋草，清蹕長安道。長城連不窮，所以隔華戎。
規模惟聖作，荷負（集作負荷）曉成功。鳥庭已向內，龍荒更鑿空。
玉關塵卷靜，金微路已通。湯征隨北怨，舜詠起南風。
畫野（集作地）功初立，綏邊事云集。朝服踐狼居，凱歌旋馬邑。
山響傳鳳吹，霜華藻瓊鈒。屬國擁節歸，單于款關入。
日落寒雲（集作風）起，驚沙（集作蓬）被原隰。零落葉已寒，河流清且急。
四時徭役盡，千載干戈戢。太平今若斯，汗馬竟無施。
惟當事筆研，歸去草封禪。
[頁]卷,冊....[241]20,1
第310筆
　　　　同前（王翰）　相和歌辭
長安少年無遠圖，一生惟羨執金吾。騏驎前殿拜天子，走馬為君西擊（集作西擊長城）胡。
胡沙獵獵吹人面，漢虜相逢不相見。遙聞鼙鼓動地來，傳到單于夜猶戰。
此時顧恩寧顧身，為君一行摧萬人。壯士揮戈回白日，單于濺血染朱輪。
回（集作歸）來飲馬長城窟，長安道傍多白骨。問之耆老何代人，云是秦王築城卒。
黃昏塞北無人煙，鬼哭啾啾聲沸天。無罪見誅功不賞，孤魂流落此城邊。
當昔秦王按劍起，諸侯膝行不敢視。富國彊兵二十年，築怨興徭九千里。
秦王築城何太愚，天實亡秦非北胡。一朝禍起蕭牆內，渭水咸陽不復都。
[頁]卷,冊....[241]20,1
第311筆
　　　　同前（王建）　相和歌辭
長城窟，長城窟邊多馬骨。古來此地無井泉，賴得秦家築城卒。
征人飲馬愁不回，長城變作望鄉堆。蹄跡（集作蹤）未乾人去近，續後馬來泥汙盡。
枕弓睡著待水生，不見陰山在前陣。馬蹄足脫裝馬頭，健兒戰死誰[241]封侯。
[頁]卷,冊....[242]20,1
第312筆
　　　　同前（僧子蘭）　相和歌辭
游客長城下，飲馬長城窟。馬嘶聞水腥，為浸征人骨。
豈不是流泉，終不成潺湲。洗盡骨上土，不洗骨中冤。
骨若比流水，四海有還魂。空流嗚咽聲，聲中疑是言。
[頁]卷,冊....[242]20,1
第313筆
　　　　上留田（李白）　相和歌辭
行至上留田，孤墳何崢嶸。積此萬古恨，春草不復生。
悲風四邊來，腸斷白楊聲。借問誰家地，埋沒蒿里塋。
古老向余言，言是上留田。蓬科馬鬣今已平，昔之弟死兄不葬。
他人於此舉銘旌。一鳥死，百鳥鳴，一獸死，
百獸驚。桓山之禽別離苦，欲去迴翔不能征。田氏倉卒骨肉分，
青天白日摧紫荊。交柯之木本同形，東枝憔悴西枝榮。無心之物尚如此，
參商胡乃尋天兵。孤竹延陵，讓國揚名，高風緬邈，
頹波激清。尺布之謠，塞耳不能聽。
[頁]卷,冊....[242]20,1
第314筆
　　　　同前（僧貫休）　相和歌辭
父不父，兄不兄。上留田，蝥賊生。
徒陟岡，淚崢嶸。我欲使諸凡鳥雀，盡變為鶺鴒。
我欲使諸凡草木，盡變為田荊。鄰人歌，鄰人歌。
古風清，清風生。
[頁]卷,冊....[242]20,1
第315筆
　　　　安樂宮（李賀）　相和歌辭
深（一作漆）井桐烏起，尚復牽清水。未盥邵陵王（集作爪），瓶中弄長翠。
新城安樂宮，宮如鳳皇翅。歌迴蠟版鳴，大綰（集作左悺）提壺使（一作伎）。
綠繁悲水曲，茱萸別秋子。
[頁]卷,冊....[242]20,1
第316筆
　　　　放歌行（王昌齡）　相和歌辭
南渡洛陽津，西望十二樓。明堂坐天子，月朔朝諸侯。
清樂動千門，皇風被九州。慶雲從東來，泱漭抱日流。
升平貴論道，文墨將何求。有詔徵草澤，微臣獻謀猷（集作將獻謀）。
冠冕如星羅，拜揖曹與周。望塵非吾事，入賦且遲留。
幸蒙國士識，因脫負薪裘。今者放歌行，以慰梁父愁。
但營數斗祿，奉養毋（集作每）豐羞。若得金膏遂，飛雲亦可儔。
[頁]卷,冊....[243]20,1
第317筆
　　　　野田黃雀行（李白）　相和歌辭
遊莫逐炎洲翠，棲莫近吳宮燕。吳宮火起焚爾（集作巢）窠，炎洲逐翠遭網羅。
蕭條兩翅蓬蒿下，縱有鷹鸇奈若何。
[頁]卷,冊....[243]20,1
第318筆
　　　　同前（儲光羲）　相和歌辭
嘖嘖野田雀，不知軀體微。閒穿深蒿裏，爭食復爭飛。
窮老一頹舍，棗多桑樹稀。無棗猶可食，無桑何以衣。
蕭條空倉暮，相引時來歸。邪路豈不捷，渚田豈不肥。
水長路且壞，惻惻與心違。
[頁]卷,冊....[243]20,1
第319筆
　　　　同前（僧貫休）　相和歌辭
高樹風多，吹爾巢落。深蒿葉暖，宜爾依薄。
莫近鴞類，珠（集作蛛）網亦惡。飲野田之清水，食野田之黃粟。
深花中睡，𡋯土裏浴。如此即全勝啄太倉之穀，而更穿人（集有之字）屋。
[頁]卷,冊....[243]20,1
第320筆
　　　　同前（僧齊己）　相和歌辭
雙雙野田雀，上下同飲啄。暖去棲蓬蒿，寒歸傍籬落。
殷勤避羅網，乍可遇鵰鶚。鵰鶚雖不仁，分明在寥[243]廓。
[頁]卷,冊....[244]20,1
第321筆
　　　　雁門太守行（李賀）　相和歌辭
黑雲壓城城欲摧，甲光向月（一作日）金鱗開。角聲滿天秋色裏，塞上燕支凝夜紫。
半卷紅旗臨易水，霜重鼓寒聲（一作聲寒）不起。報君黃金臺上意，提攜玉龍為君死。
[頁]卷,冊....[244]20,1
第322筆
　　　　同前（張祜）　相和歌辭
城頭月沒霜如水，趚趚蹋沙人似鬼。燈前拭淚試香裘，長引一聲殘漏子。
駝囊瀉酒酒一杯，前頭啑（集作滴）血心不回。寄語年少妻莫哀，魚金虎竹天上來。
雁門山邊骨成灰。
[頁]卷,冊....[244]20,1
第323筆
　　　　同前（莊南傑）　相和歌辭
旌旗閃閃搖天末，長笛橫吹虜塵闊。跨下嘶風白練獰，腰間切玉青蛇活。
擊革摐金燧牛尾，犬羊兵敗如山死。九泉寂寞葬秋蟲，溼雲荒草啼秋思。
[頁]卷,冊....[244]20,1
第324筆
　　　　飛來雙白鶴（虞世南）　相和歌辭
飛來雙白鶴，奮翼遠凌煙。雙棲集紫蓋，一舉背青田。
颺影過伊洛，流聲入管弦。鳴群倒景外，刷羽閬風前。
映海疑浮雪，拂澗瀉飛泉。燕雀寧知去，蜉蝣不識還。
何言別儔侶，從此間山川。顧步已相失，裴回反（集作各）自憐。
危心猶警露，哀響詎聞天。無因振六翮，輕舉復隨仙。
[頁]卷,冊....[244]20,1
第325筆
　　　　門有車馬客行（虞世南）　相和歌辭
財雄（集作陳遵）重交結，戚里擅豪華。曲臺臨上路，高門（集作軒）抵狹斜。
赭汗千金馬，繡轂五香車。白鶴隨飛[244]蓋，朱鷺入鳴笳。
夏蓮開劍水，春桃發露（集作綬）花。輕裙染回雪，浮蟻泛流霞（集無此二句）。
高談辨飛兔，摛藻握靈蛇。逢恩借羽翼（集作出毛羽），失路委泥沙。
曖曖風煙晚，路長歸騎遠。日斜青瑣第，塵飛金谷苑。
危弦促柱奏巴渝，遺簪墮珥解羅襦。如何守直道，翻使谷名愚。
[頁]卷,冊....[245]20,1
第326筆
　　　　同前（李白）　相和歌辭
門有車馬客，金鞍曜朱輪。謂從丹（一作雲）霄落，乃是故鄉親。
呼兒掃中堂，坐客論悲辛。對酒兩不飲，停觴淚盈巾。
歎我萬里遊，飄颻（集作飄）三十春。空談霸（集作帝）王略，紫綬不挂身。
雄劍藏玉匣，陰符生素塵。廓落無所合，流離湘水濱。
借問宗黨間，多為泉下人。生苦百戰役，死託萬鬼鄰。
北風揚胡沙，埋翳周與秦。大運且如此，蒼穹寧匪仁。
惻愴竟何道，存亡任大鈞。
[頁]卷,冊....[245]20,1
第327筆
　　　　蜀道難（張文琮）　相和歌辭
梁山鎮地險，積石阻雲端。深谷下寥廓，層巖上鬱盤。
飛梁架絕嶺，棧道接危巒。攬轡獨長息，方知斯路難。
[頁]卷,冊....[245]20,1
第328筆
　　　　同前（李白）　相和歌辭
噫吁嚱，危乎高哉。蜀道之難難於上青天。蠶叢及魚鳧，
開國何茫然。爾來四萬八千歲，乃（一作不）與秦塞通人煙。西當太白有鳥道，
可以橫絕峨眉巔。地崩山摧壯士死，然後天梯石棧方（一作相）鉤連。上有六龍迴日之高標（一作橫河斷海之浮雲），
下有衝波逆折之迴川。黃鶴之飛尚不得（一作過），猿猱欲度愁攀緣。青泥何盤盤，
百步九折縈巖巒。捫參歷井仰脅息，以手撫膺坐長歎。問君西遊何時還，
畏途巉巖不可攀。但見悲鳥[245]（一作鳴）號枯（一作古）木，雄飛呼雌（一作雌從）繞林間。又聞子規啼夜月，
愁空山。蜀道之難難於上青天，使人聽此彫朱顏。連峰去天不盈尺（一作入煙幾千〔尺〕（里）），
枯松倒挂倚絕壁。飛湍瀑流相喧豗，砅崖轉石萬壑雷。其嶮也若此，
嗟爾遠道之人胡為乎來哉，劍閣崢嶸而崔嵬。一夫當關，萬夫莫開，
所守或匪親（一作人）。化為狼與豺，朝避猛虎，夕避長蛇。
磨牙吮血，殺人如麻。錦城雖云樂，不如早還家。
蜀道之難難於上青天，側身西望長咨（一作令人）嗟。
[頁]卷,冊....[246]20,1
第329筆
　　　　櫂歌行（駱賓王）　相和歌辭
寫月圖（集作塗）黃罷，凌波拾翠通。鏡花搖芰日，衣麝入荷風。
葉密舟難蕩，蓮疏浦易空。鳳媒羞自託，鴛翼恨難窮。
秋帳燈花翠，倡樓粉色紅。相思無別曲，并在櫂歌中。
[頁]卷,冊....[246]20,1
第330筆
　　　　同前（徐堅）　相和歌辭
櫂女飾銀鉤，新妝下翠樓。霜絲青桂楫，蘭栧紫霞舟。
水落金陵曙，風起洞庭秋。扣船過曲浦，飛帆越回流。
影入桃花浪，香飄杜若洲。洲長殊未返，蕭散雲霞晚。
日下大江平，煙生歸岸遠。岸遠聞潮波，爭途遊戲多。
因聲趙津女，來聽采菱歌。
[頁]卷,冊....[246]20,1
第331筆
　　　　胡無人行（徐彥伯）　相和歌辭
十月繁霜下，征人遠鑿空。雲搖錦更（集作車）節，海照角端弓。
暗磧埋砂樹，衝飆卷塞蓬。方隨膜拜入，歌舞玉門中。
[頁]卷,冊....[246]20,1
第332筆
　　　　同前（聶夷中）[246]　相和歌辭
男兒徇大義，立節不沽名。腰間懸陸離，大歌胡無行。
不讀戰國書，不覽黃石經。醉臥咸陽樓，夢入受降城。
更願生羽翼，飛身入青冥。請攜天子劍，斫下旄頭星。
自然胡無人，雖有無戰爭。悠哉典屬國，驅羊老一生。
[頁]卷,冊....[247]20,1
第333筆
　　　　同前（李白）　相和歌辭
嚴風吹霜海草彫，筋幹精堅胡馬驕。漢家戰士三十萬，將軍兼領（一作誰者）霍嫖姚。
流星白羽腰間插，劍花秋蓮光出匣。天兵照雪下玉關，虜箭如沙射金甲。
雲龍風虎盡交迴，太白入月敵可摧。敵可摧，旄頭滅。
履胡之腸涉胡血，懸胡青天上。埋胡紫〔塞〕（寒）旁，胡無人。
漢道昌，陛下之壽三千霜。但歌大風雪飛揚，安得猛士兮守四方。
胡無人，漢道昌（一本無此六字，集無陛下之壽五句）。
[頁]卷,冊....[247]20,1
第334筆
　　　　同前（僧貫休）　相和歌辭
霍嫖姚，趙充國。天子將之平朔漠，肉胡之肉。
燼胡帳幄，千里萬里。惟留胡之空殼，邊風蕭蕭。
榆葉初落，殺氣晝赤。枯骨夜哭，將軍既立殊勳。
遂有胡無人曲，我聞之。天子富有四海，德被無垠。
但令一物得所，八表來賓，亦何必令彼胡無人。
[頁]卷,冊....[247]20,1
第335筆
　　　　白頭吟（劉希夷○楚調曲，其器有笙、笛弄、節、琴、箏、琵琶、瑟七種）　相和歌辭
洛陽城東桃李花，飛來飛去落誰家。洛陽女兒惜顏色，行逢（集作坐見）落花長歎息。
今年花落顏色改，明年花開復誰在。已見松柏摧為薪，更聞桑田變成海。
古人無復洛城東，今人還對落花風。年年歲歲花相似，歲歲年年人不同。
寄言全盛紅顏子，須（集作應）憐半死白頭翁。此翁白頭真可憐，伊昔紅顏美少年。
公子王[247]孫芳樹下，清歌妙舞落花前。光祿池臺文（集作開）錦繡，將軍樓閣畫神仙。
一朝臥病無人識，三春行樂在誰邊。宛轉蛾眉能幾時，須臾白（集作鶴）髮亂如絲。
但看舊（集作古）來歌舞地，惟有黃昏鳥雀悲。
[頁]卷,冊....[248]20,1
第336筆
　　　　同前二首（李白）　相和歌辭
錦水東北流，波蕩雙鴛鴦。雄巢漢宮樹，雌弄秦草芳。
寧同萬死碎綺翼，不忍雲間兩分張。此時阿嬌正嬌妒，獨坐長門愁日暮。
但願君恩顧妾深，豈惜黃金將買賦（一作買詞賦）。相如作賦得黃金，丈夫好新多異心。
一朝將聘茂陵女，文君因贈（一作賦）白頭吟。東流不作西歸水，落花辭條歸故林。
兔絲固無情，隨風任顛倒。誰使女蘿枝，而來彊縈抱。
兩草猶一心，人心不如草。莫卷龍須席，從他生網絲。
且留琥珀枕，或有夢來時。覆水再收豈滿杯，棄妾已去難重回。
古時得意不相負，祗今惟見青陵臺。

錦水東流碧，波蕩雙鴛鴦。雄巢漢宮樹，雌弄秦草芳。
相如去蜀謁武帝，赤車駟馬生輝光。一朝再覽大人作，萬乘忽欲凌雲翔。
聞道阿嬌失恩寵，千金買賦要君王。相如不憶貧賤日，官高金多聘私室。
茂陵姝子皆見求，文君歡愛從此畢。淚如雙泉水，行墮紫羅襟。
五起雞三唱，清晨白頭吟。長吁不整綠雲鬢，仰訴青天哀怨深。
城崩杞梁妻，誰道士無心。東流不作西歸水，落花辭枝羞故林。
頭上玉燕釵，是妾嫁時物。贈君表相思，羅袖幸時拂。
莫卷龍須席，從他生網絲。且留琥珀枕，還有夢來時。
鷫鸘裘在錦屏上，自君一挂無由披。妾有秦樓鏡，照心勝照井。
願持照新人，雙對可憐影。覆水卻收不滿杯，相如還謝文君回。
古來得意不相負，祗今惟有青陵臺。

[頁]卷,冊....[248]20,1
第337筆
　　　　同前（張籍）[248]　相和歌辭
請君膝上琴，彈我白頭吟。憶昔君前嬌笑語，兩情宛轉如縈素。
宮中為我起高樓，更開華池種芳樹。春天百草秋始衰，棄我不待白頭時。
羅襦玉珥色未暗，今朝已道不相宜。揚州青銅作明鏡，暗中持照不見影。
人心回互自無窮，眼前好惡那能定。君恩已去若再返，菖蒲花生（集作開）月長滿。
[頁]卷,冊....[249]20,1
第338筆
　　　　反白頭吟（白居易○鮑照作白頭吟，居易反其致，為反白頭吟。）　相和歌辭
炎炎者烈火，營營者小蠅。火不熱真玉，蠅不點清冰。
此苟無所受，彼莫能相仍。乃知物性中，各有能不能。
古稱怨報（集作恨）死，則人有所懲。懲淫或應可，在道未為弘。
譬如蜩鷃徒，啾啾啅龍鵬。宜當委之去，寥廓高飛騰。
豈能泥塵下，區區酬怨憎。胡為作自苦，吞悲仍撫膺。
[頁]卷,冊....[249]20,1
第339筆
　　　　決絕〔詞〕（調）三首（元稹）　相和歌辭
乍可為天上牽牛織女星，不願為庭前紅槿枝。七月七日一相見，故心終不移。
那能朝開暮飛去，一任東西南北吹。分不兩相守，恨不兩相思。
對面且如此，背面當何知。春風撩亂伯勞語（此下集有況是二字），此時拋去時。
握手苦相問，竟不言後期。君情既決絕，妾意已參差。
借如死生別，安得長苦悲。

噫春冰之將泮，何余懷之獨結。有美一人，於焉曠絕。
一日不見，比一日於三年。況三年之曠別，水得風兮小而已波。
筍在苞兮高不見節，矧桃李之當春。競眾人之（集作而）攀折，我自顧悠悠而若雲。
又安能保君皓皓（集作皚皚）之如雪，感破鏡之分明。睹淚痕之餘血，幸他人之既不我先。
又安能使他人之終不我奪，已焉哉。織女別黃姑，一年一度暫相見。
彼此隔河何事無。

夜夜相抱眠，幽懷尚沈結。那堪一年事，長遣一宵說。
但感久相思。何暇暫相悅。虹橋薄夜成，龍駕侵晨[249]列。
生憎野鵲往（集作鶴性）遲回，死恨天雞識時節。曙色漸曈曨（集作曈），華星次（集作欲）明滅。
一去又一年，一年何時（一作可）徹。有此迢遞期，不如生死（集作死生）別。
天公隔是妒相憐，何不便教相決絕。

[頁]卷,冊....[250]20,1
第340筆
　　　　梁甫吟（李白）　相和歌辭
長嘯梁甫吟，何時見陽春。君不見朝歌屠叟辭棘津，八十西來釣渭濱。
寧羞白髮照淥（集作清）水，逢時吐（一作壯）氣思經綸。廣張三千六百鈞，風雅暗與文王親。
大賢虎變愚不測，當年頗似尋常人。君不見高陽酒徒起草中，長揖山東隆準公。
入門不拜（一作開說）騁雄辨，兩女輟洗來趨風。東下齊城七十二，指麾楚漢如旋蓬。
狂生落拓尚如此，何況壯士當群雄。我欲攀龍見明主，雷公砰訇震天鼓。
帝旁投壺多玉女，三時大笑開電光。倏爍晦冥起風雨，閶闔九門不可通。
以額叩關閽者怒，白日不照吾精誠。杞國無事憂天傾，猰貐磨牙競人肉。
騶虞不折生草莖，手接飛猱搏彫虎。側足焦原未言苦，智者可卷愚者豪。
世人見我輕鴻毛，力排南山三壯士。齊相殺之費二桃，吳楚弄兵無劇孟。
亞夫咍爾為徒勞，梁父吟。梁父吟，聲正悲。
張公兩龍劍，神物合有時。風雲感會起屠釣，大人𡸣屼當安之。
[頁]卷,冊....[250]20,1
第341筆
　　　　東武吟（李白）　相和歌辭
好古笑流俗，素聞賢達風。方希佐明主，長揖辭成功。
白日在高天，回光燭微躬。恭承鳳皇詔，欻起雲蘿中。
清切紫霄迥，優游丹禁通。君王賜顏色，聲價凌煙虹。
乘輿擁翠蓋，扈從金城東。寶馬麗絕景，錦衣入新豐。
倚巖望松雪，對酒鳴絲桐。因學揚子雲，獻賦甘泉宮。
天書美片善，清芬播無窮。歸來入咸陽，談笑皆王公。
一朝去金馬，飄落成飛蓬。賓友（集作客）日疏散，玉尊亦已空。
才力猶可倚（一作待），不慚世上雄。閒作[250]東武吟，曲盡情未終。
書此謝知己，吾尋黃綺翁（一作扁舟尋釣翁）。
[頁]卷,冊....[251]20,1
第342筆
　　　　怨詩二首（薛奇童）　相和歌辭
日晚梧桐落，微寒入禁垣。月懸三雀觀，霜度萬秋門。
豔舞矜新寵，愁容泣舊恩。不堪深殿裏，簾外欲黃昏。

禁苑春風起，流鶯繞合歡。玉窗通日氣，珠箔卷輕寒。
楊葉垂金（一作陰）砌，梨花入井闌。君王好長袖，新作舞衣寬。

[頁]卷,冊....[251]20,1
第343筆
　　　　同前（張汯）　相和歌辭
去年離別雁初歸，今夜裁縫螢已飛。征客去（集作近）來音信斷，不知何處寄寒衣。
[頁]卷,冊....[251]20,1
第344筆
　　　　同前（劉元濟）　相和歌辭
玉關芳信斷，蘭閨錦字新。愁來好自抑，念切已含嚬。
虛牖風驚夢，空床月厭人。歸期儻可促，勿度柳園春。
[頁]卷,冊....[251]20,1
第345筆
　　　　同前三首（李暇）　相和歌辭
羅敷初總髻，蕙芳正嬌小。月落始歸船，春眠恆著曉。

何處期郎遊，小苑花臺間。相憶不可見，且復乘月還。

別來花照路，別後露垂葉。歌舞須及時，如何坐悲妾。

[頁]卷,冊....[251]20,1
第346筆
　　　　同前二首（崔國輔）[251]　相和歌辭
樓前桃李疏，池上芙蓉落。織錦猶未成，蟲聲入羅幕。

妾有羅衣裳，秦王在時作。為舞春風多，秋來不堪著。

[頁]卷,冊....[252]20,1
第347筆
　　　　同前（孟郊）　相和歌辭
試妾與君淚，兩處滴池水。看取芙蓉花，今年為誰死。
[頁]卷,冊....[252]20,1
第348筆
　　　　同前（劉乂）　相和歌辭
君莫嫌醜婦，醜婦死守貞。山頭一怪石，長作望夫石。
鳥有並翼飛，獸有比肩行。丈夫不立義，豈如鳥獸情。
[頁]卷,冊....[252]20,1
第349筆
　　　　同前（鮑溶）　相和歌辭
女蘿寄松柏（集作青松），綠蔓花綿綿。三五定君婚，結髮早移天。
肅肅羊雁禮，泠泠琴瑟篇。恭承采蘩祀，敢效同居（集作車）賢。
皎日不留景，良時（集作辰）如逝川。秋（集作愁）心還遺（集作忽移）愛，春貌無歸妍。
翠袖洗朱（集作皓硃）粉，碧階對綺（集作綠）錢。新人易如玉，廢瑟難為弦。
寄羨（集作謝）蕣華木，榮名香閣前。豈無搖落苦，貴與根蒂連。
希君舊光景，照妾薄暮年。
[頁]卷,冊....[252]20,1
第350筆
　　　　同前（白居易）　相和歌辭
奪寵心那慣，尋思倚殿門。不知移舊愛，何處作新恩。
[頁]卷,冊....[252]20,1
第351筆
　　　　同前二首（姚氏月華）　相和歌辭
春水悠悠春草綠，對此思君淚相續。羞將離恨向東風，理盡秦箏不成曲。
[252]
與君形影分胡越，玉枕終年對離別。登臺北望煙雨深，回身泣向寥天月。

[頁]卷,冊....[253]20,1
第352筆
　　　　怨歌行（虞世南）　相和歌辭
紫殿秋風冷，彫甍白（集作落）日沈。裁紈悽斷曲，織素別離心。
掖庭羞改畫，長門不惜金。寵移恩稍薄，情疏恨轉深。
香銷翠羽帳，弦斷鳳皇琴。鏡前紅粉歇，階上綠苔侵。
誰言掩歌扇，翻作白頭吟。
[頁]卷,冊....[253]20,1
第353筆
　　　　同前（李白）　相和歌辭
十五入漢宮，花顏笑春紅。君王選玉色，侍寢金（一作錦）屏中。
薦枕嬌夕月，卷衣戀春（一作香）風。寧知趙飛燕，奪寵恨無窮。
沈憂能傷人，綠鬢成霜蓬。一朝不得意，世事徒為空。
鷫鸘換美酒，舞衣罷雕籠。寒苦不忍言，為君奏絲桐。
腸斷弦亦絕，悲心夜忡忡。
[頁]卷,冊....[253]20,1
第354筆
　　　　同前（吳少微○此詩中有逸句）　相和歌辭
城南有怨婦，含怨倚蘭（集作傍芳）叢。自謂二八時，歌舞入漢宮。
皇恩弄幸玉堂中（集作皇恩數流盼，承幸玉堂中），綠陌（集作柏）黃花催夜酒。錦衣羅袂逐春風，建章西宮煥若神。
燕趙美女二（集作三）千人，君王厭德不忘新。況群豔冶紛來陳，是時別君不再見。
三十三春長信殿，長信重門晝掩關。清房曉帳幽且閒，綺窗蟲網氛塵色。
文軒鶯對桃李顏，天王貴宮不貯老。浩然淚隕（集作含淚）今來還，自憐（集有春色二字）轉晚暮。
試逐佳遊芳草路，小腰麗女奪人奇。金鞍少年曾不顧，歸來誰為夫，
請謝西家婦，莫辭先醉解羅襦。
[頁]卷,冊....[253]20,1
第355筆
　　　　明月照高樓（雍陶）　相和歌辭
朗月何高高，樓中簾影寒。一婦獨含歎，四坐誰成歡。
時節屢已移，遊旅杳不還。滄溟倘未涸，妾淚終不[253]乾。
君若無定雲，妾若不動山。雲行出山易，山逐雲去難。
願為邊塞塵，因風委君顏。君顏良洗多，盪妾濁水間。
[頁]卷,冊....[254]20,1
第356筆
　　　　長門怨（徐賢妃）　相和歌辭
舊愛柏梁臺，新寵昭陽殿。守分辭方（集作芳）輦，含情泣團扇。
一朝歌舞榮，夙昔詩書賤。頹恩誠已矣，覆水難重薦。
[頁]卷,冊....[254]20,1
第357筆
　　　　同前（沈佺期）　相和歌辭
月皎風泠泠，長門次掖庭。玉階聞墜葉，羅幌見飛螢。
清露凝珠綴，流塵下翠屏。妾心君未察，愁歎劇繁星。
[頁]卷,冊....[254]20,1
第358筆
　　　　同前（吳少微）　相和歌辭
月出映曾城，孤圜上太清。君王春（集作眷）愛歇，枕席涼風生。
怨咽不能寢，踟躕步前楹。空階白露色，百草寒蟲鳴。
念昔金房裏，猶嫌玉座輕。如何嬌所誤，長夜泣恩情。
[頁]卷,冊....[254]20,1
第359筆
　　　　同前（張脩之）　相和歌辭
長門落景盡，洞房秋月明。玉階草露積，金屋網塵生。
妾妒今應改，君恩昔未平。寄語臨邛客，何時作賦成。
[頁]卷,冊....[254]20,1
第360筆
　　　　同前（裴交泰）　相和歌辭
自閉長門經幾秋，羅衣溼盡淚還流。一種蛾眉明月夜，南宮歌管北宮愁。
[頁]卷,冊....[254]20,1
第361筆
　　　　同前（劉皁）　相和歌辭
宮殿沈沈月欲分，昭陽更漏不堪聞。珊瑚枕上千行淚，不是思君是恨君。
[頁]卷,冊....[255]20,1
第362筆
　　　　同前（袁暉）　相和歌辭
早知君愛歇，本自無縈妒。誰使恩情深，今來反相誤。
愁眠羅帳曉，泣坐金閨暮。獨有夢中魂，猶言意如故。
[頁]卷,冊....[255]20,1
第363筆
　　　　同前（劉言史）　相和歌辭
獨坐爐邊結夜愁，暫時恩（集作思）去亦難留（一作收）。手持金箸垂紅淚，亂撥寒灰不舉頭。
[頁]卷,冊....[255]20,1
第364筆
　　　　同前二首（李白）　相和歌辭
天回北斗挂西樓，金屋無人螢火流。月光欲到長門殿，別作深宮一段愁。

桂殿長愁不記春，黃金四屋起秋塵。夜懸明鏡青天上，獨照長門宮裏人。

[頁]卷,冊....[255]20,1
第365筆
　　　　同前（李華）　相和歌辭
弱體鴛鴦薦，啼妝翡翠衾。鴉鳴秋殿曉，人靜禁門深。
每憶椒房寵，那堪永巷陰。日驚羅帶緩，非復舊來心。
[頁]卷,冊....[255]20,1
第366筆
　　　　同前（岑參）　相和歌辭
君王嫌妾妒，閉妾在長門。舞袖垂新寵，愁眉結舊恩。
綠錢生履跡，紅粉溼啼痕。羞被桃花笑，看春獨不言。
[頁]卷,冊....[255]20,1
第367筆
　　　　同前（齊澣）　相和歌辭
煢煢孤思逼，寂寂長門夕。妾妒亦非深，君恩那不惜。
攜琴就玉階，調悲聲未諧。將心託明月，流影入君懷。
[頁]卷,冊....[256]20,1
第368筆
　　　　同前（劉長卿）　相和歌辭
何事長門閉，珠簾只自垂。月移深殿早，春向後宮遲。
蕙草生閒地，梨花發舊枝。芳菲自恩幸，看卻（集作著）被風吹。
[頁]卷,冊....[256]20,1
第369筆
　　　　同前（僧皎然）　相和歌辭
春風日日閉長門，搖蕩春心自（集作似）夢魂。若遣花開只笑妾，不如桃李正無言。
[頁]卷,冊....[256]20,1
第370筆
　　　　同前（盧綸）　相和歌辭
空宮（集作空）古廊殿，寒月照斜暉。臥聽未央曲，滿箱歌舞衣。
[頁]卷,冊....[256]20,1
第371筆
　　　　同前（戴叔倫）　相和歌辭
自憶專房寵，曾居第一流。移恩向何（集作他）處，暫妒不容收。
夜久絲管（集作靜管弦）絕，月明宮殿秋。空將舊時意，長望鳳皇樓。
[頁]卷,冊....[256]20,1
第372筆
　　　　同前（劉駕）　相和歌辭
御泉長繞鳳皇樓，只是恩波別處流。閒揲舞衣歸未得，夜來砧杵六宮秋。
[頁]卷,冊....[256]20,1
第373筆
　　　　同前二首（高蟾）[256]　相和歌辭
天上何勞萬古春，君前誰是百年人。魂銷尚愧金爐燼，思起猶慚玉輦塵。
煙翠薄情攀不得，星芒浮豔采無因。可憐明鏡來相向，何似恩光朝夕新。

天上鳳皇休寄夢，人間鸚鵡舊堪悲。平生心緒無人識，一隻金梭萬丈絲。

[頁]卷,冊....[257]20,1
第374筆
　　　　同前（張祜）　相和歌辭
日映宮牆柳色寒，笙歌遙指碧雲端。珠鉛滴盡無心語，彊把花枝冷笑看。
[頁]卷,冊....[257]20,1
第375筆
　　　　同前二首（鄭谷）　相和歌辭
間把羅衣泣鳳皇，先朝曾教舞霓裳。春來卻羨庭花落，得逐晴風出禁牆。

流水君恩共不回，杏花爭忍掃成堆。殘春未必多煙雨，淚滴閒階長綠苔。

[頁]卷,冊....[257]20,1
第376筆
　　　　同前二首（劉氏媛）　相和歌辭
雨滴梧桐秋夜長，愁心和雨到昭陽。淚痕不學君恩斷，拭卻千行更萬行。

學畫蛾眉獨出群，當時人道便承恩。經年不見君王面，花落黃昏空掩門。

[頁]卷,冊....[257]20,1
第377筆
　　　　阿嬌怨（劉禹錫）　相和歌辭
望見葳蕤舉翠華，試開金屋掃庭花。須臾宮女傳來信，云（一作君）幸平陽公主家。
[頁]卷,冊....[257]20,1
第378筆
　　　　班倢妤（徐彥伯）　相和歌辭
君恩忽斷絕，妾思終未央。巾櫛不可見，枕席空餘香。
窗暗網羅白，階秋苔蘚黃。應門寂已閉，流涕向昭陽。
[頁]卷,冊....[257]20,1
第379筆
　　　　同前（嚴識玄）　相和歌辭
賤妾如桃李，君王若歲時。秋風一已勁，搖落不勝悲。
寂寂蒼苔滿，沈沈綠草滋。榮（一作繁）華非此日，指輦競何辭。
[頁]卷,冊....[258]20,1
第380筆
　　　　同前三首（王維）　相和歌辭
玉窗螢影度，金殿人聲絕。秋夜守羅幃，孤燈耿不滅。

宮殿生秋草，君王恩幸疏。那堪聞鳳吹，門外度金輿。

怪來妝閣閉，朝下不相迎。總向春園裏，花間語笑聲。

[頁]卷,冊....[258]20,1
第381筆
　　　　倢妤怨（崔湜）　相和歌辭
不分君恩斷，新妝視鏡中。容華尚春日，嬌愛已秋風。
枕席臨窗曉，幃屏向月空。年年後庭樹，榮落在深宮。
[頁]卷,冊....[258]20,1
第382筆
　　　　同前（崔國輔）　相和歌辭
長信宮中草，年年愁處生。故侵珠履跡，不使玉階行。
[頁]卷,冊....[258]20,1
第383筆
　　　　同前（張烜）　相和歌辭
賤妾裁紈扇，初搖明月姿。君王看舞席，坐起秋風時。
玉樹清御路，金陳翳垂絲。昭陽無分理，愁寂任前期。
[頁]卷,冊....[258]20,1
第384筆
　　　　同前（劉方平）[258]　相和歌辭
夕殿別君王，宮深月似霜。人愁（集作幽）在長信，螢出向昭陽。
露裛紅蘭死（集作溼），秋彫碧樹傷。惟當合歡扇，從此篋中藏。
[頁]卷,冊....[259]20,1
第385筆
　　　　同前（王沈）　相和歌辭
長信梨花暗欲棲，應門上籥草萋萋。春風吹花亂撲戶，班倢（集作斑絕）車聲不至啼。
[頁]卷,冊....[259]20,1
第386筆
　　　　同前（皇甫冉）　相和歌辭
由來詠團扇，今與值秋風。事逐時皆往，恩無日再中。
早鴻聞上苑，寒露下深宮。顏色年年謝，相如賦豈工。
[頁]卷,冊....[259]20,1
第387筆
　　　　同前（陸龜蒙）　相和歌辭
妾貌非傾國，君王忽然寵。南山掌上來，不及新恩重。
後宮多窈窕，日日學新聲。一落君王耳，南山又須輕。
[頁]卷,冊....[259]20,1
第388筆
　　　　同前（翁綬）　相和歌辭
讒謗潛來起百憂，朝承恩寵暮仇讎。火燒白玉非因玷，霜翦紅蘭不待秋。
花落昭陽誰共輦，月明長信獨登樓。繁華事逐東流水，團扇悲歌萬古愁。
[頁]卷,冊....[259]20,1
第389筆
　　　　同前（劉氏雲）　相和歌辭
君恩不可見，妾豈如秋扇。秋扇尚有時，妾身永微賤。
莫言朝花不復落，嬌容幾奪昭陽殿。
[頁]卷,冊....[259]20,1
第390筆
　　　　長信怨（王諲）[259]　相和歌辭
飛燕倚身輕，爭人巧笑名。生君棄妾意，增妾怨君情。
日落昭陽殿，秋來長信城。寥寥金殿裏，歌吹夜無聲。
[頁]卷,冊....[260]20,1
第391筆
　　　　同前（王昌齡）　相和歌辭
金井梧桐秋葉黃，珠簾不卷夜來霜。金爐（集作熏籠）玉枕無顏色，臥聽南宮（一作宮中）清漏長。

奉帚平明金殿開，暫（集作且）將團扇共（集作暫）裴回。玉顏不及寒鴉色，猶帶昭陽日影來。

[頁]卷,冊....[260]20,1
第392筆
　　　　同前（李白）　相和歌辭
月皎昭陽殿，霜清長信宮。天行乘玉輦，飛燕與君同。
更有留情處，承恩樂未窮。誰憐團扇妾，獨坐怨秋風。
[頁]卷,冊....[260]20,1
第393筆
　　　　蛾眉怨（王翰）　相和歌辭
君不見宜春苑中九華殿，飛閣連連直如髮。白日全含朱鳥窗，流雲半入蒼龍闕。
宮中綵女夜無事，學鳳吹簫弄清越。珠簾北卷待涼風，繡戶南開向明月。
忽聞天子憶蛾眉，寶鳳銜花揲兩螭。傳聲走馬開金屋，夾路鳴環上玉墀。
長樂彤庭宴華寢，三千美人曳光（集作花）錦。燈前含笑更羅衣，帳裏承恩薦瑤枕。
不意君心半路迴，求仙別作望仙臺。倉（集作琳）琅禁闥遙相憶，紫翠巖房晝不開。
欲向人間種桃實，先從海底覓蓬萊。蓬萊可求不可上，孤舟縹緲知何往。
黃金作盤銅作莖，晴（集作青）天白露掌中擎。王母嫣然感君意，雲車雨旆欲相迎。
飛廉觀前空怨慕，少君何事須相誤。一朝埋沒茂陵田，賤妾蛾眉不重顧。
宮車晚出向南山，仙衛逶迤去不還。朝晡泣對麒麟樹，樹下蒼苔日漸斑。
人生百年夜將半，對酒長歌莫長歎。賸（集作情）[260]知白日不可思，一死一生何足算。
[頁]卷,冊....[261]20,1
第394筆
　　　　玉階怨（李白）　相和歌辭
玉階生白露，夜久侵羅襪。卻下水精簾，玲瓏望秋月。
[頁]卷,冊....[261]20,1
第395筆
　　　　宮怨（長孫佐輔）　相和歌辭
窗前好樹名玫瑰，去年花落今年開。無情春色尚識返，君心忽斷何時來。
憶昔妝成候仙仗，宮瑣玲瓏日新上。拊心卻笑西子嚬，掩鼻誰憂鄭姬謗。
草染文章衣下履，花黏甲乙床前帳。三千玉貌休自誇，十二金釵獨相向。
盛衰傾奪欲何如，嬌愛翻悲逐佞諛。重遠豈能慚沼鵠，棄前方見泣船魚。
看籠不記熏龍腦，詠扇空曾禿鼠須。始意（一作喜）類蘿新託柏，終傷如薺卻甘荼。
深院（集作院深）獨開還獨閉，鸚鵡驚飛苔覆地。滿箱舊賜前日衣，漬枕新垂夜來淚。
痕多開鏡照還悲，綠髻青蛾尚未衰。莫道新縑長絕比，猶逢故劍會相追。
[頁]卷,冊....[261]20,1
第396筆
　　　　同前（李益）　相和歌辭
露溼晴花宮（集作春）殿香，月明歌吹在昭陽。似將海水添宮漏，共滴長門一夜長。
[頁]卷,冊....[261]20,1
第397筆
　　　　同前（于濆）　相和歌辭
妾家望江口，少年家財厚。臨江起珠樓，不賣文君酒。
當年樂貞獨，巢燕時為友。父兄未許人，畏妾事姑舅。
西牆鄰宋玉，窺見妾眉宇。一旦及天聰，恩光生戶牖。
謂言入漢宮，富貴可長久。君王縱有情，不奈陳皇后。
誰憐頰似桃，孰知腰勝柳。今日在長門，從來不如醜。
[頁]卷,冊....[261]20,1
第398筆
　　　　同前（柯崇）　相和歌辭
塵滿金爐不炷香，黃昏獨自立重廊。笙歌何處承恩寵，一一隨風入上陽。

長門槐柳半蕭疏，玉輦沈思恨有餘。紅淚旋銷傾國態，黃金誰為達相如。

[頁]卷,冊....[262]20,1
第399筆
　　　　雜怨三首（聶夷中）　相和歌辭
生在綺羅下，豈識漁陽道。良人自戍來，夜夜夢中到。
漁陽萬里遠，近於中門限。中門逾有時，漁陽常在眼。

良人昨日去，明日又不還（一作明月又不圜）。別時各有淚，零落青樓前。

君淚濡羅巾，妾淚滴路塵。羅巾今在手，日得隨妾身。
路塵如因飛，得上君車輪。

[頁]卷,冊....[262]20,1
第400筆
　　　　同前三首（孟郊）　相和歌辭
夭桃花清晨，遊女紅粉新。夭桃花薄暮，遊女紅粉故。
樹有百年（一作度）花，人無一定顏。花送人老盡，人悲花自閒。

貧女鏡不明，寒花日少容。暗蛩有虛織，短線無長縫。
浪水不可照，狂夫不可從。浪水多散影，狂夫多異蹤。
持此一生薄，空成百（集作萬）恨濃。

憶人莫至悲，至悲空自衰。寄人莫翦衣，翦衣未必歸。
朝為雙（一作同）蒂花，暮為四散飛。花落卻繞樹，遊子不顧期。

[頁]卷,冊....[262]20,1
第401筆
　　　　子夜春歌（王翰）　相和歌辭
　　以後並清商曲，其器有鐘、磬、琴、瑟、擊琴、琵琶、箜篌、筑、箏
　　、節鼓、笙、笛、簫、篪、塤等十五種，為一部，唐又增吹葉而無塤
　　。長安以後，工伎寖缺，與吳音轉遠。開元中，劉貺以為宜取吳人，
　　使之傳習，以問歌工李郎子，郎子北人，學於江都俞才生，後郎子亡
　　去，清樂之歌遂闕。
春氣滿林香，春遊不可忘。落花吹欲盡，垂柳折還長。
桑女淮南曲，金鞍塞北裝。行行小垂手，日暮渭川陽。
[頁]卷,冊....[263]21,1
第402筆
　　　　子夜冬歌（崔國輔）　相和歌辭
寂寥抱冬心，裁羅又褧褧。夜久頻挑燈，霜寒剪刀冷。
[頁]卷,冊....[263]21,1
第403筆
　　　　同前（薛耀）　相和歌辭
朔風扣群木，嚴霜凋百草。借問月中人，安得長不老。
[頁]卷,冊....[263]21,1
第404筆
　　　　子夜四時歌六首（郭元振）　相和歌辭
　　　　春歌二首[263]
青樓含日光，綠池起風色。贈子同心花，殷勤此何極。

陌頭楊柳枝，已被春風吹。妾心正斷絕，君懷那得知。

[頁]卷,冊....[264]21,1
第405筆
　　　　秋歌二首
邀歡空佇立，望美頻迴顧。何時復採菱，江中密相遇。

辟惡茱萸囊，延年菊花酒。與子結綢繆，丹心此何有。

[頁]卷,冊....[264]21,1
第406筆
　　　　冬歌二首
北極嚴氣升，南至溫風謝。調絲競短歌，拂枕憐長夜。

帷橫雙翡翠，被卷兩鴛鴦。婉態不自得，宛轉君王床。

[頁]卷,冊....[264]21,1
第407筆
　　　　子夜四時歌四首（李白）　相和歌辭
　　　　春歌
秦地羅敷女，采桑綠水邊。素手青條上，紅妝白日鮮。
蠶飢妾欲去，五馬莫留連。
[頁]卷,冊....[264]21,1
第408筆
　　　　夏歌
鏡湖三百里，菡萏發荷花。五月西施采，人看隘若邪。
迴舟不待月，歸去越王家。
[頁]卷,冊....[264]21,1
第409筆
　　　　秋歌
長安一片月，萬戶擣衣聲。秋風吹不盡，總是玉關情。
何日平胡虜，良人罷遠征。
[頁]卷,冊....[264]21,1
第410筆
　　　　冬歌[264]
明朝驛使發，一夜絮征袍。素手抽針冷，那堪把剪刀。
裁縫寄遠道，幾日到臨洮。
[頁]卷,冊....[265]21,1
第411筆
　　　　子夜四時歌四首（陸龜蒙）　相和歌辭
　　　　春歌
山連翠羽屏，草接煙華席。望盡南飛燕，佳人斷信（一作消）息。
[頁]卷,冊....[265]21,1
第412筆
　　　　夏歌
蘭眼抬露斜，鶯脣映花老。金龍傾漏盡，玉井敲冰早。
[頁]卷,冊....[265]21,1
第413筆
　　　　秋歌
涼漢清泬寥，衰林怨風雨。愁聽絡緯唱，似與羇魂語。
[頁]卷,冊....[265]21,1
第414筆
　　　　冬歌
南光走冷圭，北籟號空木。年年任霜霰，不減篔簹綠。
[頁]卷,冊....[265]21,1
第415筆
　　　　大子夜歌二首（陸龜蒙○次首本古曲辭）　相和歌辭
歌謠數百種，子夜最可憐。慷慨吐清音，明轉出天然。

絲竹發歌響，假器揚清音。不知歌謠妙，聲勢出口心。

[頁]卷,冊....[265]21,1
第416筆
　　　　子夜警歌二首（陸龜蒙○次首本古曲辭）　相和歌辭
鏤碗傳綠酒，雕爐熏紫煙。誰知苦寒調，共作白雪弦。

恃愛如欲進，含羞出不前。朱口發豔歌，玉指弄嬌弦。

[頁]卷,冊....[265]21,1
第417筆
　　　　丁督護歌（李白）　相和歌辭
雲陽上征去，兩岸饒商賈。吳牛喘月時，拖船一何苦。
水濁不可飲，壺漿半成土。一唱都（集作督）護歌，心摧淚如雨。
萬人鑿盤石，無由達江滸。君看石芒碭，掩淚悲千古。
[頁]卷,冊....[266]21,1
第418筆
　　　　團扇郎（張祜）　相和歌辭
白團扇，今來此去捐。願得入郎手，團圓郎眼前。
[頁]卷,冊....[266]21,1
第419筆
　　　　同前（劉禹錫）　相和歌辭
團扇復團扇，奉君清暑殿。秋風入庭樹，從此不相見。
上有乘鸞女，蒼蒼蟲網遍。明年入懷袖，別是（一作有）機中練。
[頁]卷,冊....[266]21,1
第420筆
　　　　碧玉歌（李暇）　相和歌辭
碧玉上宮妓，出入千花林。珠被玳瑁床，感郎情意深。
[頁]卷,冊....[266]21,1
第421筆
　　　　懊惱曲（溫庭筠）　相和歌辭
藕絲作線難勝針，蕊粉染黃那得深。玉白蘭芳不相顧，倡（一作青）樓一笑輕千金。
莫言自古皆如此，健劍刜鐘鉛繞指。三秋庭綠盡迎霜，惟有荷花守紅死。
西（一作廬）江小吏朱斑輪，柳縷吐芽香玉春。兩股金釵已相許，不令獨作空城（集作成）塵。
悠悠楚水流如馬，恨紫愁紅滿平野。野土千年怨不平，至今燒作鴛鴦瓦。
[頁]卷,冊....[266]21,1
第422筆
　　　　讀曲歌五首（張祜）　相和歌辭
窗中獨自起，簾外獨自行。愁見蜘蛛織，尋思直到明。
[266]
碓上米不舂，窗中絲罷絡。看渠駕去車，定是無四角。

不見心相許，徒云腳漫勤。摘荷空摘葉，是底采蓮人。

窗外山魈立，知渠腳不多。三更機底下，摸著是誰梭。

郎去摘黃瓜，郎來收赤棗。郎耕種麻地，今作西舍道。

[頁]卷,冊....[267]21,1
第423筆
　　　　春江花月夜二首（張子容）　相和歌辭
林花發岸口，氣色動江新。此夜江中月，流光花上春。
分明石潭裏，宜照浣紗人。

交甫憐瑤佩，仙妃難重期。沈沈綠江晚，惆悵碧雲姿。
初逢花上月，言是弄珠時。

[頁]卷,冊....[267]21,1
第424筆
　　　　同前（張若虛）　相和歌辭
春江潮水連海平，海上明月共潮生。灩灩隨波千萬里，何處春江無月明。
江流宛轉遶芳甸，月照花林皆似霰。空裏流霜不覺飛，汀上白沙看不見。
江天一色無纖塵，皎皎空中孤月輪。江畔何人初見月，江月何年初照人。
人生代代無窮已，江月年年望（集作祗）相似。不知江月待何人，但見長江送流水。
白雲一片去悠悠，青楓浦上不勝愁。誰家今夜扁舟子，何處相思明月樓。
可憐樓上月裴回，應照離人妝鏡臺。玉戶簾中卷不去，擣衣砧上拂還來。
此時相望不相聞，願逐月華流照君。鴻雁長飛光不度，魚龍潛躍水成文。
昨夜閒潭夢落花，可憐春半不還家。江水流春去欲盡，江潭落月復西斜。
斜月沈沈藏海霧，碣石瀟湘無限路。不知乘月幾人歸，落月搖情滿江樹。
[頁]卷,冊....[267]21,1
第425筆
　　　　同前（溫庭筠）[267]　相和歌辭
玉樹歌闌海雲黑，花庭忽作青蕪國。秦淮有水水無情，還向金陵漾春色。
楊家二世安九重，不御華芝嫌六龍。百幅錦帆風力滿，連天展盡金芙蓉。
珠翠丁星復明滅，龍頭劈浪哀笳發。千里涵空照水魂，萬枝破鼻團香雪。
漏轉霞高滄海西，頗黎枕上聞天雞。蠻弦代雁曲如語，一醉昏昏天下迷。
四方傾動煙塵起，猶在濃香夢魂裏。後主荒宮有曉鶯，飛來只隔西江水。
[頁]卷,冊....[268]21,1
第426筆
　　　　玉樹後庭花（張祜）　相和歌辭
輕車何草草，獨唱後庭花。玉座誰為主，徒悲張麗華。
[頁]卷,冊....[268]21,1
第427筆
　　　　堂堂（溫庭筠）　相和歌辭
錢塘岸上春如織，淼淼寒潮帶晴色。淮南遊客馬連嘶，碧草迷人歸不得。
風飄客意如吹煙，纖指殷勤傷雁弦。一曲堂堂紅燭筵，金（集作長）鯨瀉酒如飛泉。
[頁]卷,冊....[268]21,1
第428筆
　　　　三閣詞四首（劉禹錫）　相和歌辭
貴人三閣上，日晏未梳頭。不應有恨事，嬌甚卻成（集作生）愁。

珠箔曲瓊鉤，子細見揚州。北兵那得度，浪語（集作話）判悠悠。

沈香帖閣柱，金縷畫門（集作閣）楣。回首降幡下，已見黍離離。

三人出眢井，一身登檻車。朱門漫臨水，不可見鱸魚。

[頁]卷,冊....[268]21,1
第429筆
　　　　神弦曲（李賀）　相和歌辭
西山日沒東山昏，旋風吹馬馬踏雲。畫弦素管聲淺繁，花裙綷縩步秋塵。
桂葉刷風桂墜子，青狸哭血寒[268]狐死。古壁彩虯金帖尾，雨工騎入秋（一作公夜騎入）潭水。
百年老鴞成木魅，笑聲碧火巢中起。
[頁]卷,冊....[269]21,1
第430筆
　　　　神弦別曲（李賀）　相和歌辭
巫山（一作陽）小女隔雲別，松花春風（一作春風松花）山上發。綠蓋獨穿香逕歸，白馬花竿前孑孑。
蜀江風澹水如羅，墜蘭誰泛相經過。南山桂樹為君死，雲衫殘（集作淺）汙紅脂花。
[頁]卷,冊....[269]21,1
第431筆
　　　　祠漁山神女歌（王維）　相和歌辭
　　　　迎神
坎坎擊鼓，漁山之下。吹洞簫，望極浦。
女巫進，紛屢舞。陳瑤席，湛清酤。
風淒淒，又（集作兮）夜雨。不知神之來兮不來，使我心兮苦復苦。
[頁]卷,冊....[269]21,1
第432筆
　　　　送神
紛進舞兮堂前，目眷眷兮瓊筵。來不言兮意不傳，作暮雨兮愁空山。
悲急管兮思繁弦，神之駕兮儼欲旋。倏雲收兮雨歇，山青青兮水潺湲。
[頁]卷,冊....[269]21,1
第433筆
　　　　相和歌辭　祠神歌（王叡）　相和歌辭
　　　　迎神
蓪草頭花椰葉裙，蒲葵樹下舞蠻雲。引領望江遙滴酒，白蘋風起水生文。
[頁]卷,冊....[269]21,1
第434筆
　　　　送神
棖棖山響答琵琶，酒溼青莎肉飼鴉。樹葉無聲神去後，紙錢灰出木綿花。
[頁]卷,冊....[269]21,1
第435筆
　　　　烏夜啼（楊巨源○以後並西曲歌，本出於荊郢樊鄧之間，故其聲節送和與吳歌亦異。）　相和歌辭
可憐楊葉復楊花，雪淨煙深碧玉家。烏棲不定枝條弱，城頭夜半聲啞啞。
浮萍搖（集作流）蕩門前水，任罥芙蓉莫墮沙。
[頁]卷,冊....[270]21,1
第436筆
　　　　同前（李白）　相和歌辭
黃雲城邊烏欲棲，歸飛啞啞枝上啼。機中織錦奏川女（一作閨中織婦秦家女），碧紗如煙隔窗語。
停梭悵然憶遠人，獨宿孤房淚如雨（一作停梭向人問故夫，欲說遼西淚如雨）。
[頁]卷,冊....[270]21,1
第437筆
　　　　同前二首（顧況）　相和歌辭
玉房掣鎖聲翻葉，銀箭添泉遶霜堞。畢逋發刺月銜城，八九雛飛其母驚。
此是天上老鴉鳴，人間老鴉無此聲。搖（集有風字）雜佩，耿華燭。
良夜羽人彈此曲，東方曈曈赤日旭。

月出江林西，江林寂寂城鴉啼。昔人何處為此曲，今人何處聽不足。
城寒月曉馳思深，江上青草為誰綠。

[頁]卷,冊....[270]21,1
第438筆
　　　　同前（李群玉）　相和歌辭
曾波隔夢渚，一望青楓林。有烏在其間，達曉自悲吟。
是時月黑天，西野煙雨深。如聞生離哭，其聲痛人心。
悄悄夜正長，空山響哀音。遠客不可聽，坐愁華髮侵。
既非蜀帝魂，恐是恆山禽。四子各分散，母聲猶至今。
[頁]卷,冊....[270]21,1
第439筆
　　　　同前（聶夷中）　相和歌辭
眾鳥各歸枝，烏烏爾不棲。還應知妾恨，故向綠窗啼。
[頁]卷,冊....[270]21,1
第440筆
　　　　同前（白居易）[270]　相和歌辭
城上歸時晚，庭前宿處危。月明無葉樹，霜滑有風枝。
啼澀飢喉咽，飛低凍翅垂。畫堂鸚鵡鳥，冷暖不相知。
[頁]卷,冊....[271]21,1
第441筆
　　　　同前（王建）　相和歌辭
庭樹鳥，爾何不向別處棲。夜夜夜半當戶啼，家人把燭出洞戶。
驚棲失群飛落樹，一飛直欲飛上天。回回不離舊棲處，未明重繞主人屋。
欲下空中黑相觸，風飄雨溼亦不移，君家樹頭多好枝。
[頁]卷,冊....[271]21,1
第442筆
　　　　同前（張祜）　相和歌辭
忽忽南飛返，危弦共怨悽。暗霜移樹宿，殘夜遶枝啼。
咽絕聲重敘，愔淫思乍迷。不妨還報喜，誤使玉顏低。
[頁]卷,冊....[271]21,1
第443筆
　　　　鳥棲曲（李白）　相和歌辭
姑蘇臺上烏棲時，吳王宮裏醉西施。吳歌楚舞歡未畢，青山猶（集作欲）銜半邊日。
銀箭金壺（一作金壺丁丁）漏水多，起看秋月墜江波。東方漸高奈樂（一作爾）何。
[頁]卷,冊....[271]21,1
第444筆
　　　　同前（李端）　相和歌辭
白馬逐牛（集作朱）車，黃昏入狹斜。柳樹烏爭宿，爭枝（集作宿）未得飛上屋。
東房少婦婿從軍，每聽烏啼知夜分。
[頁]卷,冊....[271]21,1
第445筆
　　　　同前（王建）　相和歌辭
章華宮人夜上樓，君王望月西山頭。夜深宮殿門不鎖，白露滿山山葉墮。
[頁]卷,冊....[271]21,1
第446筆
　　　　同前（張籍）　相和歌辭
西山作宮潮滿池，宮烏曉鳴茱萸枝。吳姬自唱采蓮（一作采蓮自唱）曲，君王昨夜舟中宿。
[頁]卷,冊....[272]21,1
第447筆
　　　　棲鳥曲二首（劉方平）　相和歌辭
蛾眉曼臉傾城國，鳴環動佩新相識。銀漢斜臨白玉堂，芙蓉行障掩燈光。

畫舸雙艚錦為纜，芙蓉花發蓮葉暗。門前月色映橫塘，感郎中夜渡瀟湘。

[頁]卷,冊....[272]21,1
第448筆
　　　　莫愁樂（張祜）　相和歌辭
儂居石城下，郎到石城遊。自郎石城出，長在石城頭。
[頁]卷,冊....[272]21,1
第449筆
　　　　莫愁曲（李賀）　相和歌辭
草生隴阪下，鴉噪城堞頭。何人此城裏，城角栽石榴。
青絲繫五馬，黃金絡雙牛。白魚駕蓮船，夜作十里遊。
歸來無人識，暗上沈香樓。羅床倚瑤瑟，殘月傾簾鉤。
今日槿花落，明朝梧（集作桐）樹秋。若負平生意，何名作（集作何）莫愁。
[頁]卷,冊....[272]21,1
第450筆
　　　　估客樂（李白）　相和歌辭
海客乘天風，將船遠行役。譬如雲中鳥，一去無蹤跡。
[頁]卷,冊....[272]21,1
第451筆
　　　　同前（元稹）　相和歌辭
估客無住著，有利身即（集作則）行。出門求火伴，入戶辭父兄。
父兄相教示，求利莫求名。求名有所避，求利無不營。
火伴相勒縛，賣假莫賣誠。交關少（集作但）交假，交假本生輕（集作本生得失輕）。
自茲相將去，誓死意不[272]更。一（集作亦）解市頭語，便無鄉里情。
鍮石打臂釧，糯米炊項瓔。歸來村中賣，敲作今玉聲。
村中田舍娘，貴賤不敢爭。所費百錢本，已得十倍贏。
顏色轉光淨，飲食亦甘馨。子本頻蕃息，貨賂（集作販）日兼并。
求珠駕滄海，采玉上荊衡。北買党項馬，西擒吐蕃鸚。
炎洲布火浣，蜀地錦織成。越婢脂肉滑，奚僮眉眼明。
通算衣食費，不計遠近程。經營（集作遊）天下遍，卻到長安城。
城中東西市，聞客次第迎。迎客兼說客，多財為勢傾。
客心本明黠，聞語心已驚。先問十常侍，次求百公卿。
侯家與主第，點綴無不精。歸來始安坐，富與王家（集作者）勍。
市卒酒肉臭，縣胥家舍成。豈惟絕言語，奔走極使令。
大兒販材木，巧識梁棟形。小兒販鹽鹵，不入州縣征。
一身偃市利，突若截海鯨。鉤距不敢下，下則牙齒橫。
生為估客樂，判爾樂一生。爾又生兩子，錢刀何歲平。
[頁]卷,冊....[273]21,1
第452筆
　　　　賈客樂（張籍）　相和歌辭
金陵向西賈客多，船中生長樂風波。欲發移船近江口，船頭祭神各澆酒。
停杯共說遠行期，入蜀經蠻遠（集作誰）別離。金多眾中為上客，夜夜算緡眠獨遲。
秋江初月猩猩語，孤帆夜發滿（集作瀟）湘渚。水工持楫防暗灘，直過山邊及前侶。
年年逐利西復東，姓名不在縣籍中。農夫稅多長辛苦，棄業長為販賣（一作寶）翁。
[頁]卷,冊....[273]21,1
第453筆
　　　　同前（劉禹錫）　相和歌辭
賈客無定遊，所遊惟利并。眩俗雜良苦，乘時知重輕。
心計析秋毫，搖鉤侔懸衡。錐刀既無棄，轉化日已盈。
邀福禱波神，施財遊化城。妻約雕金釧，女垂貫珠纓。
高貲比封君，奇貨通倖卿。趨時鷙鳥思，藏鏹盤龍形。
大艑浮通川，高樓次旗亭。行止皆有樂，關梁似（一作自）無征。
農夫何為者，辛苦事寒耕。
[頁]卷,冊....[273]21,1
第454筆
　　　　同前（劉駕）　相和歌辭
賈客燈下起，猶言發已遲。高山有疾路，暗行終不疑。
寇盜伏其路，猛獸來相追。金玉四散去，空囊委路岐。
揚州有大宅，白骨無地歸。少婦當此日，對鏡弄花枝。
[頁]卷,冊....[274]21,1
第455筆
　　　　襄陽樂（張祜）　相和歌辭
大堤花月夜，長江春水流。東風正上信，春夜特來（一作待郎）遊。
[頁]卷,冊....[274]21,1
第456筆
　　　　襄陽曲二首（崔國輔）　相和歌辭
蕙草嬌紅萼，時光舞碧雞。城中美年少，相見白銅鞮。

少年襄陽地，來往襄陽城。城中輕薄子，知妾解秦箏。

[頁]卷,冊....[274]21,1
第457筆
　　　　同前（施肩吾）　相和歌辭
大堤女兒郎莫尋，三三五五結同心。清晨對鏡冶（集作理）容色，意欲取郎千萬金。
[頁]卷,冊....[274]21,1
第458筆
　　　　同前（李端）　相和歌辭
襄陽堤路長，草碧楊柳（集作柳枝）黃。誰家女兒臨夜妝，紅羅帳裏有燈光。
雀釵翠羽動明璫，欲出不出脂粉香。同居女伴正衣裳，中庭寒月白如霜。
賈生十八稱才子，空得門前一斷腸。
[頁]卷,冊....[274]21,1
第459筆
　　　　大堤曲（張柬之）　相和歌辭
南國多佳人，莫若大堤女。玉床翠羽帳，寶襪蓮花炬。
魂處自（一作在）目成，色授開心許。迢迢不可見，日暮空愁予。
[頁]卷,冊....[274]21,1
第460筆
　　　　同前（楊巨源）　相和歌辭
二八嬋娟大堤女，開鑪相對依江渚。待客登樓向水看，邀郎卷幔臨花語。
細雨濛濛溼芰荷，巴東商侶挂帆多。自傳芳酒涴紅袖，誰調妍妝迴翠蛾。
珍簟華燈夕陽後，當鑪理瑟矜纖手。月落星微五鼓聲，春風搖蕩窗前柳。
歲歲逢迎沙岸間，北人多識綠雲鬟。無端嫁與五陵少，離別煙波傷玉顏。
[頁]卷,冊....[275]21,1
第461筆
　　　　同前（李白）　相和歌辭
漢水臨（一作橫）襄陽，花開大堤暖。佳期大堤下，淚向南雲滿。
春風復無（集作無復）情，吹我夢魂散。不見眼中人，天長音信斷。
[頁]卷,冊....[275]21,1
第462筆
　　　　同前（李賀）　相和歌辭
妾家住橫塘，紅紗滿桂香。青雲教綰頭上髻，明月與作耳邊璫。
蓮風起，江畔春。大堤上，留北人。
郎食鯉魚尾，妾食猩猩脣。莫指襄陽道，綠浦歸帆少。
今日菖蒲花，明朝楓樹老。
[頁]卷,冊....[275]21,1
第463筆
　　　　大堤行（孟浩然）　相和歌辭
大堤行樂處，車馬相馳突。歲歲春草生，踏青二三月。
王孫挾珠彈，遊女矜羅襪。攜手今莫同，江花為誰發。
[頁]卷,冊....[275]21,1
第464筆
　　　　三洲歌（溫庭筠）　相和歌辭
團圓莫作波中月，潔白莫為枝上雪。月隨波動碎潾潾，雪似梅花不堪折。
李娘十六青絲髮，畫帶雙花為君結。門前有路輕離別（一作別離），惟恐歸來舊香滅。
[頁]卷,冊....[275]21,1
第465筆
　　　　拔蒲歌（張祜○拔蒲，倚歌也，凡倚歌悉用鈴鼓，無弦有吹。）　相和歌辭
拔蒲來，領郎鏡湖邊。郎心在何處，莫趁新蓮去。
拔得無心蒲，問郎看好無。
[頁]卷,冊....[276]21,1
第466筆
　　　　楊叛兒（李白）　相和歌辭
君歌楊叛兒，妾勸新豐酒。何許最關人，烏啼白門柳。
烏啼隱楊花，君醉留妾家。博山爐中沈香火，雙咽（集作煙）一氣凌紫霞。
[頁]卷,冊....[276]21,1
第467筆
　　　　常林歡（溫庭筠）　相和歌辭
宜城酒熟花覆橋，沙晴綠鴨鳴咬咬。穠桑繞舍麥如尾，幽軋鳴機雙燕巢。
馬聲特特荊門道，蠻水揚光色如草。錦薦金爐夢正長，東家呃（集作咿）喔雞鳴早。
[頁]卷,冊....[276]21,1
第468筆
　　　　江南弄（王勃）　相和歌辭
江南弄，巫山連楚夢。行雨行雲幾相送，瑤軒金谷上春時。
玉童仙女無見期，紫露香煙眇難託。清風明月遙相思，遙相思。
草徒綠，為聽雙飛鳳凰曲。
[頁]卷,冊....[276]21,1
第469筆
　　　　同前（李賀）　相和歌辭
江中綠霧起涼波，天上疊巘紅嵯峨。水風浦雲生老竹，渚暝蒲帆如一幅。
鱸魚千頭酒百斛，酒中倒臥南山綠。吳歈越吟未終曲，江上團團帖寒玉。
[頁]卷,冊....[276]21,1
第470筆
　　　　采蓮曲（崔國輔）　相和歌辭
玉漵花紅（集作爭）發，金塘水碧（集作亂）流。相逢畏相失，並著采蓮舟。
[頁]卷,冊....[276]21,1
第471筆
　　　　同前（徐彥伯）　相和歌辭
妾家越水邊，搖艇入江煙。既覓同心侶，復采同心蓮。
折藕絲能脆，開花葉正圓。春歌弄明月，歸棹落花前。
[頁]卷,冊....[277]21,1
第472筆
　　　　同前（李白）　相和歌辭
若耶溪邊采蓮女，笑隔荷花共人語。日照新妝水底明，風飄香袖（集作袂）空中舉。
岸上誰家遊冶郎，三三五五映垂楊。紫騮嘶入落花去，見此踟躕空斷腸。
[頁]卷,冊....[277]21,1
第473筆
　　　　同前（賀知章）　相和歌辭
稽山罷霧鬱嵯峨，鏡水無風也自波。莫言春度芳菲盡，別有中流采芰荷。
[頁]卷,冊....[277]21,1
第474筆
　　　　同前三首（王昌齡）　相和歌辭
吳姬越豔楚王妃，爭弄蓮舟水溼衣。來時浦口花迎入，采罷江頭月送歸。

荷葉羅裙一色裁，芙蓉向臉兩邊開。亂入池中看不見，聞歌始覺有人來。

越女作桂舟，還將桂為楫。湖上水渺漫，清江初（集作不）可涉。
摘取芙蓉花，莫摘芙蓉葉。將歸問夫婿，顏色何如妾。

[頁]卷,冊....[277]21,1
第475筆
　　　　同前二首（戎昱）　相和歌辭
雖聽采蓮曲，詎識采蓮心。漾楫愛花遠，回船愁浪深。
煙生極浦色，日落半江陰。同侶憐波靜，看妝墮玉簪。
[277]
涔陽女兒花滿頭，毿毿同汎木蘭舟。春（集作秋）風日暮南湖裏，爭唱菱歌不肯休。

[頁]卷,冊....[278]21,1
第476筆
　　　　同前（儲光羲）　相和歌辭
淺渚荷（集作荇）花繁，深塘（集作潭）菱葉疏。獨往方自得，恥邀淇上姝。
廣江無術阡，大澤（一作羅）絕方隅。浪中海童語，流下鮫人居。
春雁時隱舟，新荷（集作萍）復滿湖。采采乘日暮，不思賢與愚。
[頁]卷,冊....[278]21,1
第477筆
　　　　同前二首（鮑溶）　相和歌辭
弄舟朅來南塘水，荷葉映身摘蓮子。暑衣清（一作鮮）淨鴛鴦喜，作浪舞花驚不起。
殷勤護惜纖纖指，水菱初熟多新刺。

采蓮朅來水無風，蓮潭如鏡（集作鑑）松如龍。夏衫短袖交斜紅，豔歌笑鬥新芙蓉。
戲魚住（集作往）聽蓮花東。

[頁]卷,冊....[278]21,1
第478筆
　　　　同前（張籍）　相和歌辭
秋江岸邊蓮子多，采蓮女兒憑船歌。青房圓實齊戢戢，爭前競折蕩漾（集作漾微）波。
試牽綠莖下尋藕，斷處絲多刺傷手。白練束腰袖半卷，不插玉釵妝梳淺。
船中未滿渡前洲，借問誰家（集作阿誰）家住遠。歸時共待暮潮上，自弄芙蓉還蕩槳。
[頁]卷,冊....[278]21,1
第479筆
　　　　同前（白居易）　相和歌辭
菱葉縈波荷颭風，荷花深處小船通。逢郎欲語低頭笑，碧玉搔頭落水中。
[頁]卷,冊....[278]21,1
第480筆
　　　　同前（僧齊己）　相和歌辭
越江女，越江蓮。齊菡萏，雙嬋娟。
嬉遊向何處，采摘且同船。浩唱發容與，清波生漪漣。
時逢島嶼泊，幾[278]共鴛鴦眠。襟袖既盈溢，馨香亦相傳。
薄暮歸去來，苧羅生碧煙。
[頁]卷,冊....[279]21,1
第481筆
　　　　采蓮歸（王勃）　相和歌辭
采蓮歸，綠水芙蓉衣。秋風起浪鳧雁飛，桂棹蘭橈下長浦。
羅裙玉腕搖輕櫓，葉嶼花潭極望平。江謳越吹相思苦，相思苦。
佳期不可駐，塞外征夫猶未還。江南采蓮今已暮，今已暮。
摘（集作采）蓮花，今渠（集作渠今）那必盡倡家。官道城南把桑葉，何如江上采蓮花。
蓮花復蓮花，花葉何重（集作稠）疊。葉翠本羞眉，花紅彊如頰。
佳人不茲期（集作在茲），悵望別離時。牽花憐共蒂，折藕愛連絲。
故情何（集作無）處所，新物徒（集作從）華滋。不惜南（集作西）津交佩解，還羞北海雁書遲。
采蓮歌有節，采蓮夜未歇。正逢浩蕩江上風，又值徘徊江上月（集有徘徊二字）。
蓮浦夜相逢，吳姬越女何丰茸。共問寒江千里外，征客關山更（集作路）幾重。
[頁]卷,冊....[279]21,1
第482筆
　　　　采蓮女（閻朝隱）　相和歌辭
采蓮女，采蓮舟。春日春江碧水流，蓮衣承玉釧。
蓮刺罥銀鉤，薄暮斂容歌一曲，氛氳香氣滿汀洲。
[頁]卷,冊....[279]21,1
第483筆
　　　　湖邊采蓮婦（李白）　相和歌辭
小姑織白紵，未解將人語。大嫂采芙蓉，溪湖千萬重。
長兄行不在，莫使外人逢。願學秋胡婦，真心比古松。
[頁]卷,冊....[279]21,1
第484筆
　　　　張靜婉采蓮曲（溫庭筠）　相和歌辭
蘭膏墜髮紅玉春，燕釵拖頸拋盤雲。城西（一作邊）楊柳向嬌晚，門前溝水波潾潾。
麒麟公子朝天客，珮（集作珂）馬璫璫度春陌。掌中無力舞衣輕，翦斷鮫綃破春碧。
抱月飄煙一尺腰，麝臍龍髓憐嬌饒。秋羅拂衣（集作水）[279]碎光動，露重花多香不銷。
鸂鶒膠膠（集作交交）塘水滿，綠萍如（一作芒金）粟蓮莖短。一夜西風送雨來，粉痕零落愁紅淺。
船頭折藕絲暗牽，藕根蓮子相留連。郎心似月月易（一作未）缺，十五十六清光圓。
[頁]卷,冊....[280]21,1
第485筆
　　　　鳳笙曲（沈佺期）　相和歌辭
憶昔王子晉，鳳笙遊雲空。揮手弄白日，安能戀青宮。
豈無嬋娟子，結念羅帳（集作幃）中。憐壽不貴色，身世兩無窮。
[頁]卷,冊....[280]21,1
第486筆
　　　　鳳吹笙曲（李白）　相和歌辭
仙人十五愛吹笙，學得崑丘彩鳳鳴。始聞鍊氣餐金液，復道朝天赴玉京。
玉京迢迢幾千里，鳳笙去去無邊（集作窮）已。欲歎離聲發絳脣，更嗟別調流纖指。
此時惜別詎堪聞，此地相看未忍分。重吟真曲和清吹，卻奏仙歌響綠雲。
綠雲紫氣向函關，訪道應尋緱氏山。莫學吹笙王子晉，一遇浮丘斷不還。
[頁]卷,冊....[280]21,1
第487筆
　　　　采菱曲（儲光羲）　相和歌辭
濁水菱葉肥，清水菱葉鮮。義不游濁水，志士多苦言。
潮沒具區藪，潦深雲夢田。朝隨北風去，暮逐南風還。
浦口多漁家，相與邀我船。飯稻以終日，羹蓴將永年。
方冬水物窮，又欲休山樊。盡室相隨從，所貴無憂患。
[頁]卷,冊....[280]21,1
第488筆
　　　　采菱行（劉禹錫）　相和歌辭
白馬湖平秋日光，紫菱如錦綵鸞（一作鴦）翔。盪舟遊女滿中央，采菱不顧馬上郎。
爭多逐勝紛相向，時轉蘭橈破輕浪。長鬟弱袂動（集作披）參差，釵影釧文浮蕩漾。
笑語哇咬顧晚暉，蓼花綠（集作緣）岸扣舷歸。歸來共到[280]市橋步，野蔓繫船萍滿衣。
家家竹樓臨廣陌，下有連檣多估客。攜觴薦芰夜經過，醉踏大堤相應歌。
屈平祠下沅江水，月照寒波白煙起。一曲南音此地聞，長安北望三千里。
[頁]卷,冊....[280]21,1
第489筆
　　　　陽春歌（李白）　相和歌辭
長安白日照春空，綠楊結煙桑（集作垂）褭風。披香殿前花始紅，流芳發色繡戶中。
繡戶中，相經過。飛燕皇后輕身舞，紫宮夫人絕世歌。
聖君三萬六千日，歲歲年年奈樂何。
[頁]卷,冊....[281]21,1
第490筆
　　　　陽春曲（溫庭筠）　相和歌辭
雲母空窗曉煙薄，香昏龍氣凝輝閣。霏霏霧雨杏花天，簾外春威著羅幕。
曲欄伏檻金麒麟，沙苑芳郊連翠茵。廄馬何能齧芳草，路人不敢隨流塵。
[頁]卷,冊....[281]21,1
第491筆
　　　　同前（莊南傑）　相和歌辭
紫錦紅囊香滿風，金鸞玉軾搖丁冬。沙鷗白羽翦晴碧，野桃紅豔燒春空。
芳草綿延鎖平地，壟蝶雙雙舞幽翠。鳳叫龍吟白日長，落花聲底仙娥醉。
[頁]卷,冊....[281]21,1
第492筆
　　　　同前（僧貫休）　相和歌辭
為口莫學阮嗣宗，不言是非非至公。為手須似朱雲輩，折檻英風至今在。
男兒結髮事君親，須斅前賢多慷慨。歷數雍熙房與杜，魏公姚公宋開府。
盡向天上仙宮閒處坐，何不卻辭上帝下下土，忍見蒼生苦苦苦。
[頁]卷,冊....[281]21,1
第493筆
　　　　朝雲引（郎大家宋氏）[281]　相和歌辭
巴西巫峽指巴東，朝雲觸石上朝空。巫山巫峽高何已，行雨行雲一時起。
一時起，三春暮。若言來，且就陽臺路。
[頁]卷,冊....[282]21,1
第494筆
　　　　上雲樂（李白）　相和歌辭
金天之西，白日所沒。康老胡雛，生彼月窟。
巉巖儀容，〔戌〕（戍）削風骨。碧玉炅炅雙目瞳，黃金拳拳兩鬢紅。
華蓋垂下睫，嵩嶽臨上脣。不睹譎詭貌，豈知造化神。
大道是文康之嚴父，元氣乃文康之老親。撫頂弄盤古，推車轉天輪。
云見日月初生時，鑄冶火精與水銀。陽烏未出谷，顧兔半藏身。
女媧戲黃土，團作愚下人。散在六合間，濛濛如沙塵。
生死了不盡，誰明此胡是仙真。西海栽若木，東溟植扶桑。
別來幾多時，枝葉萬里長。中國有七聖，半路頹鴻荒。
陛下應運起，龍飛入咸陽。赤眉立盆子，白水興漢光。
叱吒四海動，洪濤為簸揚。舉足蹋紫微，天關自開張。
老胡感至德，東來進仙倡。五色師子，九苞鳳凰。
是老胡雞犬，鳴舞飛帝鄉。淋灕颯沓，進退成行。
能胡歌，獻漢酒。跪雙膝，並（集作立）兩肘。
散花指天舉素手，拜龍顏。獻聖壽，北斗戾，
南山摧，天子九九八十一〔萬〕歲。長傾萬歲（一作年）杯。
[頁]卷,冊....[282]21,1
第495筆
　　　　同前（李賀）　相和歌辭
飛香走紅滿天春，花龍盤盤上紫雲。三千宮女列金屋，五十弦瑟海上聞。
大江（集作天河）碎碎銀沙路，嬴女機中斷煙素。斷煙素，縫舞衣（集作衣縷），
八月一日君前舞。
[頁]卷,冊....[282]21,1
第496筆
　　　　鳳臺曲（王無競）　相和歌辭
鳳臺何逶迤，嬴女管參差。一旦綵雲至，身去無還期。
遺曲此臺上，世人多學吹。一吹一落淚，至今憐玉[282]姿。
[頁]卷,冊....[283]21,1
第497筆
　　　　同前（李白）　相和歌辭
嘗聞秦帝女，傳得鳳凰聲。是日逢仙子，當時別有情。
人吹彩簫去，天借綠雲迎。曲在身不返，空餘弄玉名。
[頁]卷,冊....[283]21,1
第498筆
　　　　鳳凰曲（李白）　相和歌辭
嬴女吹玉簫，吟弄天上春。青鸞不獨去，更有攜手人。
影滅彩雲斷，遺聲落西秦。
[頁]卷,冊....[283]21,1
第499筆
　　　　君道曲（李白○白自云：梁之雅歌有五篇，今作一章，按梁雅歌無君道曲，疑應王受圖曲是也。）　相和歌辭
大君若天覆，廣運無不至。軒后爪牙常先太山稽，如心之使臂。
小白鴻翼於夷吾，劉葛魚水本無二。土扶（集作校）可成牆，積德為厚地。
[頁]卷,冊....[283]21,1
第500筆
　　　　舞曲歌辭
　　自漢以後，樂舞寖盛，有雅舞，有雜舞。雅舞用之郊廟朝饗，雜舞用
　　之宴會。前世樂飲酒酣，必自起舞，漢武帝樂飲，長沙定王起舞是也
　　。自是已後，尤重以舞相屬，相屬者，代起舞，猶世飲酒以杯相屬也
　　。灌夫起舞以屬田蚡，晉謝安舞以屬桓嗣是也。
第501筆
　　　　吳俞兒舞歌（陸龜蒙）　舞曲歌辭
　　此後並雜舞歌辭，雜舞者，公莫、巴渝、槃舞、鞞舞、鐸舞、拂舞、
　　白紵之類是也。始皆出自方俗，後寖陳於殿庭，雖非正樂，亦皆前代
　　舊聲。太宗貞觀中，始造讌樂，其後又分為立坐二部，堂下立奏，謂
　　之立部伎。堂上坐奏，謂之坐部伎。武后、中宗之世，大增造立坐部
　　伎諸舞，隨亦寢廢。開元中，又有涼州、綠腰、蘇合香、屈柘枝、團
　　亂旋、回波樂、蘭陵王、春鶯囀、半社渠、〔借〕（偕）席、烏夜啼
　　之屬，謂之軟舞。大祁阿連、劍器、胡旋、胡騰、阿遼、柘枝、黃麞
　　、拂菻、大渭州、達摩支之屬，謂之健舞。文宗時，教坊又進霓裳羽
　　衣舞，女三百人，凡此皆雜舞也。
　　　　劍俞
枝月喉，櫂霜脊。北斗離離在寒碧，龍魂清。
虎尾白，秋照海心同一色。纛影吒沙干影側，神豪髮直。
四睨之人股佶栗，欲定不定定不得。舂牘殘，兒且止。
狄胡有膽大如山，怖亦死。
[頁]卷,冊....[284]22,1
第502筆
　　　　矛俞
手盤風，頭背分。電光戰扇，欲刺敲心留半線。
纏肩繞脰，𧞔合眩旋。卓植赴列，奪避中節。
前衝函禮穴，[284]上指孛彗滅。與君一用來有截。
[頁]卷,冊....[285]22,1
第503筆
　　　　弩俞
牛來開弦，人為置鏃。捩機關，迸山谷。
鹿駭澀，隼擊遲。析毫中睫，洞腋分龜。
達堅壘，殘雄師。可以冠猛樂壯曲，抑揚蹈厲，
有裂犀兕之氣者非公與。
[頁]卷,冊....[285]22,1
第504筆
　　　　東海有勇婦（李白○魏鼙舞五曲，李白作此篇，以代關中有賢女。）　舞曲歌辭
梁山感杞妻，慟哭為之傾。金石忽暫開，都由激深情。
東海有勇婦，何慚蘇子卿。學劍越處子，超騰（集作然）若流星。
捐軀報夫讎，萬死不顧生。白刃耀素雪，蒼天感精誠。
十步兩躩躍，三呼一交兵。斬首掉國門，蹴踏五藏行。
割此伉儷憤，粲然大義明。北海李使君，飛章奏天庭。
舍罪警風俗，流芳播滄瀛。志（集作名）在列女籍，竹帛已光榮。
淳于免詔獄，漢主為緹縈。津妾一櫂歌，脫父於嚴刑。
十子若不肖，不如一女英。豫讓斬空衣，有心竟無成。
要離殺慶忌，壯夫素所（集作所素）輕。妻子亦何辜，焚之買虛名。
豈如東海婦，事立獨揚名。
[頁]卷,冊....[285]22,1
第505筆
　　　　章和二年中（李賀○鼙舞曲）　舞曲歌辭
雲蕭索，風拂拂（一作正雲蕭索，田風拂拂）。麥芒如篲黍和粟，關中父老百領襦。
關東吏人乏詬租，健犢春耕土膏黑。菖蒲叢叢沿水脈，殷勤為我下田鉏。
百錢攜賞（集作償）絲桐客，遊春漫光塢花白。野林散香神降席，拜神得壽獻天子，
七星貫斷姮娥死。
[頁]卷,冊....[285]22,1
第506筆
　　　　公莫舞歌（李賀○巾舞曲）[285]　舞曲歌辭
方花古（一作石）礎排九楹，刺豹淋血盛銀甖。華（一作軍）筵鼓吹無桐竹，長刀直立割鳴箏。
橫楣麤錦生紅緯，日炙錦嫣王未醉。腰下三看寶玦光，項莊掉箾攔前起。
材官小臣公莫舞，座上真人赤龍子。芒碭雲瑞抱天回，咸陽王氣清如水。
鐵樞鐵楗重束關，大旗五丈撞雙環。漢王今日須秦印，絕臏刳腸臣不論。
[頁]卷,冊....[286]22,1
第507筆
　　　　拂舞辭（李白）　舞曲歌辭
吳娥聲絕天，空雲閒裴回。門外滿車馬，亦須生綠苔。
尊有鳥程酒，勸君千萬壽。全勝漢武錦樓上，曉望晴寒飲花露。
東方日不破，天光無老時。丹成作蛇乘白霧，千年重化玉井龜。
從蛇作龜二千載（一作玉井龜二千載），吳堤綠草年年在。背有八卦稱神仙，邪鱗頑甲滑腥涎。
[頁]卷,冊....[286]22,1
第508筆
　　　　白鳩辭（李白○鞞鐸巾拂四舞，梁並夷則格，鍾磬鳩拂和。故白擬之，為夷則格上白鳩拂舞辭。）　舞曲歌辭
鏗鳴鐘，考朗鼓。歌白鳩，引拂舞。
白鳩之白誰與鄰，霜衣雪襟誠可珍。含哺七子能平均，食不咽。
性安馴，首農政。鳴陽春，天子刻玉杖。
鏤形賜耆人，白鷺亦（集作之）白非純真。外潔其色心匪仁，闕五德。
無司晨，胡為啄我葭下之紫鱗。鷹鸇鵰鶚，貪而好殺。
鳳皇雖大聖，不願以為臣。
[頁]卷,冊....[286]22,1
第509筆
　　　　獨漉篇（李白○拂舞曲）　舞曲歌辭
獨漉水中泥，水濁不見月。不見月尚可，水深行人沒。
越鳥從南來，胡鷹亦北度。我欲彎弓向天射，惜其中道失歸路。
落葉別樹，飄零隨風。客無所託，悲與此同。
羅帷舒卷，似有人開。明月直入，無心可猜。
雄劍挂壁，時時龍鳴。不斷犀象，繡澀苔生。
國恥未雪，何由成名。神鷹夢澤，不顧鴟鳶。
為君一擊，搏鵬（集作鵬搏）九天。
[頁]卷,冊....[286]22,1
第510筆
　　　　獨漉歌（王建）　舞曲歌辭
獨獨漉漉，鼠食貓肉。烏日中，鶴露宿。
黃河水直人心曲。
[頁]卷,冊....[287]22,1
第511筆
　　　　白紵辭二首（崔國輔○白紵，吳舞也。）　舞曲歌辭
洛陽梨花落如霰，河陽桃葉生復齊。坐恐（集作惜）玉樓春欲盡，紅綿（一作錦）粉絮裛妝啼。

董賢女弟在椒風，窈窕繁華貫後宮。璧帶金釭皆翡翠，一朝零落變成空。

[頁]卷,冊....[287]22,1
第512筆
　　　　同前二首（楊衡）　舞曲歌辭
玉纓翠珮雜輕羅，香汗微漬朱顏酡。為君起唱白紵歌，清聲褭雲思繁（集作繁思）多。
凝笳哀琴（一作瑟）時相和，金壺半傾芳夜促。梁塵霏霏暗紅燭，令君安坐聽終曲，
墜葉飄花難再復。

躡珠履，步瓊筵。輕身起舞紅燭前，芳姿豔態妖且妍。
迴眸轉袖暗催弦，涼風蕭蕭流（集作漏）水急。月華泛豔紅蓮溼，牽裙攬帶翻成泣。

[頁]卷,冊....[287]22,1
第513筆
　　　　同前（李白）　舞曲歌辭
揚清歌（一作音），發皓齒。北方佳人東鄰子，且吟白紵停淥水。
長袖拂面為君起，寒雲夜卷霜海空。胡風吹天飄塞鴻，玉顏滿堂樂未終。
館娃日落歌吹濛。

月寒江清夜沈沈，美人一笑千黃金。垂羅舞縠揚哀音，郢中白雪且莫吟。
子夜吳歌動君心，動君心。冀君賞，願作天池雙鴦鴦。
一朝飛去青雲上。

吳刀翦綵（一作綺）縫舞衣，明妝麗服奪春輝。揚眉轉袖若雪飛，傾城獨立世所稀。
激楚結風醉忘歸，高堂月[287]落燭已微。玉釵挂纓君莫違。

[頁]卷,冊....[288]22,1
第514筆
　　　　白紵歌二首（王建）　舞曲歌辭
天河漫漫北斗粲，宮中烏啼知夜半。新縫白紵舞衣成，來遲邀得吳王迎。
低鬟轉面掩雙袖，玉釵浮動秋風生。酒多夜長夜未曉，月明燈光兩相照。
後庭歌聲更窈窕。

館娃宮中春日暮，荔枝木瓜花滿樹。城頭烏棲休擊鼓，青娥彈瑟白紵舞。
夜天煄煄不見星，宮中火照西江明。美人醉起舞次第，墮釵遺佩滿中庭。
此時但願可君意，回晝為宵亦不寐。年年奉君君莫棄。

[頁]卷,冊....[288]22,1
第515筆
　　　　同前（張籍）　舞曲歌辭
皎皎白紵白且鮮，將作春衫（集作衣）稱少年。裁縫長短不能定，自持刀尺向姑前。
復恐蘭膏汙纖指，常遣傍人收墮珥。衣裳著時寒食下，還把玉鞭鞭白馬。
[頁]卷,冊....[288]22,1
第516筆
　　　　同前（柳宗元）　舞曲歌辭
翠帷雙卷出傾城，龍劍破匣霜明月。朱脣掩抑悄無聲，金簧玉磬宮中生。
下沈秋水激太清，天高地迥凝日晶。羽觴蕩漾何事傾。
[頁]卷,冊....[288]22,1
第517筆
　　　　冬白紵歌（元稹○四時白紵舞曲）　舞曲歌辭
吳宮夜長宮漏款，簾幕四垂燈焰暖。西施自舞王自管，雪紵翻翻鶴翎散。
促節牽繁舞腰懶，舞腰懶。王罷飲，蓋覆西施鳳花錦。
身作匡床臂為枕，朝佩摐摐（集作玉）王晏寢。酒（集作寢）醒閽報門無事，子胥死後言為諱。
近王之臣諭王意，共笑越王窮惴惴，夜夜抱冰寒不睡。
[頁]卷,冊....[288]22,1
第518筆
　　　　霓裳辭十首（王建）　舞曲歌辭
　　一曰霓裳羽衣曲，羅公遠多祕術，嘗與明皇至月宮，仙女數百，皆素
　　練霓衣，舞於廣庭，問其曲，曰霓裳羽衣。帝曉音律，因默記其音調
　　，及歸，但記其半，會西涼府節度楊敬述進婆羅門曲，聲調相符，遂
　　以月中所聞為散序，敬述所進為曲，而名霓裳羽衣。按王建辭云：弟
　　子部中留一色，聽風聽水作霓裳。劉禹錫詩云：三鄉陌上望仙山，歸
　　作霓裳羽衣曲，然則非月中所聞矣。
弟子部中留一色，聽風聽水作霓裳。散聲未足重來授，直到床前見上皇。

中管五弦初半曲，遙教合上隔簾聽。一聲聲向天頭落，效得仙人夜唱經。

自直梨園得出稀，更番上曲不教歸。一時跪拜霓裳徹，立地階前賜紫衣。

旋翻新譜聲初足，除卻梨園未教人。宣與書家分手寫，中官走馬賜功臣。

伴教霓裳有貴妃，從初直到曲成時。日長耳裏聞聲熟，拍數分毫錯總知。

弦索摐摐隔綵雲，五更初發一山（一作滿宮）聞。武皇自送西王母，新換霓裳月色裙。

敕賜宮人澡浴回，遙看美女院門開。一山星月霓裳動，好字先從殿裏來。

傳呼法部按霓裳，新得承恩別作行。應是（一作日晚）貴妃樓上看，內人舁下綵羅箱。

朝元閣上山風（一作風初）起，夜聽霓裳玉露寒。宮女月中更替立，黃金梯滑並行難。

知向（一作在）華清年月滿，山頭山底種長生。去時留下霓裳曲，總（一作半）是離宮別館聲。

[頁]卷,冊....[289]22,1
第519筆
　　　　柘枝詞（失撰人名）[289]　舞曲歌辭
　　健舞曲有羽調柘枝，軟舞曲有商調屈柘枝。此舞因曲為名，用二女童
　　，帽施金鈴，抃轉有聲，其來也。於二蓮花中藏，花坼而後見，對舞
　　相占，實舞中雅妙者也。
將軍奉命即須行，塞外領彊兵。聞道烽煙動，腰間寶劍匣中鳴。
[頁]卷,冊....[290]22,1
第520筆
　　　　同前三首（薛能）　舞曲歌辭
同營三十萬，震鼓伐西羌。戰血黏秋草，征塵攪夕陽。
歸來人不識，帝里獨戎裝。

懸軍征拓羯，內地隔蕭關。日色崑崙上，風聲朔漠間。
何當千萬騎，颯颯貳師還。

意氣成功日，春風起絮天。樓臺新邸第，歌舞小嬋娟。
急破催搖曳，羅衫半脫肩。

[頁]卷,冊....[290]22,1
第521筆
　　　　屈柘詞（溫庭筠）　舞曲歌辭
楊柳縈橋綠，玫瑰拂地紅。繡衫金騕褭，花髻玉瓏璁。
宿雨香潛潤，春流水暗通。畫樓初夢斷，晴（一作曉）日照湘風。
[頁]卷,冊....[290]22,1
第522筆
　　　　琴曲歌辭
　　古琴曲有五曲、九引、十二操，自是已後，作者相繼。
　　　　白雪歌（僧貫休○唐書樂志曰：白雪，周曲也。）　琴曲歌辭
列鼎佩金章，淚眼看風枝。卻思食藜藿，身作屠沽兒。
負米無遠近，所希升斗歸。為人無貴賤，莫學雞狗肥。
斯言如不忘，別更無光輝。斯言如或忘，即安用人為。
[頁]卷,冊....[291]23,1
第523筆
　　　　湘妃（劉長卿）　琴曲歌辭
帝子不可見，秋風來暮思。嬋娟湘江月，千載空蛾眉。
[頁]卷,冊....[291]23,1
第524筆
　　　　同前（李賀）　琴曲歌辭
筠竹千年老不死，長伴秦（一作神）娥蓋湘水。蠻娘吟弄滿寒空，九山靜綠淚花紅。
離鸞別鳳煙梧中，巫雲蜀雨遙相通。幽愁秋氣上青楓，涼夜波間吟古龍。
[頁]卷,冊....[291]23,1
第525筆
　　　　湘妃怨（孟郊）　琴曲歌辭
南巡竟不返，帝子（一作二妃）怨逾積。萬里喪蛾眉，瀟湘水空碧。
冥冥荒山下，古廟收貞魄。喬木深青春，清光滿瑤席。
搴芳徒有薦，靈意殊脈脈。玉佩不可親，裴回煙波夕。
[頁]卷,冊....[291]23,1
第526筆
　　　　同前（陳羽）[291]　琴曲歌辭
二妃怨處雲沈沈，二妃哭處湘水深。商人酒滴廟前草，蕭颯（集作索）風生斑竹林。
[頁]卷,冊....[292]23,1
第527筆
　　　　湘妃列女操（鮑溶）　琴曲歌辭
有虞夫人哭虞後，淑女何事又傷離。竹上淚跡生不盡，寄哀雲和五十絲。
雲和經奏鈞天曲，乍聽寶琴遙嗣續。三湘測測流急綠，秋夜露寒蜀帝飛。
楓林月斜楚臣宿，更疑川宮日黃昏。闇攜女手殷勤言，環佩玲瓏有無間。
終疑既遠雙悄悄，蒼梧舊雲豈難召。老猿心寒不可嘯，目眄眄兮意蹉跎。
魂騰騰兮驚秋波，曲一盡兮憶再奏，眾弦不聲且如何。
[頁]卷,冊....[292]23,1
第528筆
　　　　湘夫人（鄒紹先）　琴曲歌辭
楓葉下秋渚，二妃愁渡湘。疑山空杳藹，何處望君王。
日落水雲裏，油油（集作悠悠）心自傷。
[頁]卷,冊....[292]23,1
第529筆
　　　　同前（李頎）　琴曲歌辭
九嶷日已暮，三湘雲復愁。窅藹羅袂色，潺湲江水流。
佳期來北渚，捐玦（集作珮）在芳洲。
[頁]卷,冊....[292]23,1
第530筆
　　　　同前（郎士元）　琴曲歌辭
娥眉對湘水，遙哭蒼梧間（集作山）。萬乘既已歿，孤舟誰忍還。
至今楚山上，猶有淚痕斑。南有涔陽路，渺渺多新愁。
昔神降回（集作桂酒神降）時，風波（集作回風）江上秋。彩雲忽無處，碧水空安流（南有涔陽路以下，集另作一首）。
[頁]卷,冊....[292]23,1
第531筆
　　　　霹靂引（沈佺期）　琴曲歌辭
歲七月，火伏而金生。客有鼓瑟於門者，秦霹靂之商聲。
始戛羽以騞砉，終扣宮而砰駖。電耀耀兮龍躍，雷闐闐兮雨冥。
氣嗚唅以會雅，態欻翕以橫生。有如驅千旗，制五兵。
截荒虺，斮長鯨。孰與廣陵比，意別鶴[292]儔精而已。
俾我雄子魄動，毅夫髮立。懷恩不淺，武義雙輯。
視胡若芥，翦羯如拾。豈徒慨慷中筵，備群娛之翕習哉。
[頁]卷,冊....[293]23,1
第532筆
　　　　拘幽操（韓愈○一曰文王哀羑里，文王拘於羑里而作。）　琴曲歌辭
目揜揜（集作窈窈）兮其凝其盲，耳肅肅兮聽不聞聲。朝不日出兮夜不見月與星，有知無知兮為死為生。
嗚呼，臣罪當誅兮天王聖明。
[頁]卷,冊....[293]23,1
第533筆
　　　　越裳操（韓愈○越裳獻白雉，周公作。）　琴曲歌辭
雨之施，物以孳。我何意於彼為，自周之先。
其艱其勤，以有疆宇。私我後人，我祖在上。
四方在下，厥臨孔威。敢戲以侮，孰荒於門。
孰治於田，四海既均，越裳是臣。
[頁]卷,冊....[293]23,1
第534筆
　　　　岐山操（韓愈○序云：周公為太王作。）　琴曲歌辭
我家于豳，自我先公。伊我承緒（集作序），敢有不同。
今狄之人，將土我疆。民為我戰，誰使死傷。
彼岐有岨，我往獨處。人莫（一作莫爾）余追，無思我悲。
[頁]卷,冊....[293]23,1
第535筆
　　　　履霜操（韓愈○序云：尹吉甫子伯奇無罪，為後母讒而見逐，自傷作。）　琴曲歌辭
父兮兒寒，母兮兒飢。兒罪當笞，逐兒何為。
兒在中野，以宿以處。四無人聲，誰與兒語。
兒寒何衣，兒飢何食。兒行于野，履霜以足。
母生眾兒，有母憐之。獨無母憐，兒寧不悲。
[頁]卷,冊....[293]23,1
第536筆
　　　　雉朝飛操（李白○雉朝飛者，犢沐子七十無妻，出薪於野，見雉雄雌相隨而飛，感之而作。）　琴曲歌辭
麥隴青青三月時，白雉朝飛挾兩雌。錦衣綺翼何離褷，犢牧采薪感之悲。
春天和，白日暖。啄食飲泉勇氣[293]滿，爭雄鬥死繡頸斷。
雉子班奏急管弦，心傾美酒（集作傾心酒美）盡玉碗。枯楊枯楊爾生荑（集作稊），我獨七十而孤棲。
彈弦寫恨意不盡，瞑目歸黃泥。
[頁]卷,冊....[294]23,1
第537筆
　　　　同前（韓愈）　琴曲歌辭
雉之飛，于朝日。群雌孤雄，意氣橫出。
當東而西，當啄而飛。隨飛隨啄，群雌粥粥。
嗟我雖人，曾不如彼雉雞。生身七十年，無一妾與妃。
[頁]卷,冊....[294]23,1
第538筆
　　　　同前（張祜）　琴曲歌辭
朝陽隴東泛暖景，雙啄雙飛雙顧影。朱冠錦襦聊日整，漠漠霧中如衣褧。
傷心盧女弦，七十老翁長獨眠。雄飛在草雌在田，衷腸結憤氣呵天。
聖人在上心不偏，翁得女妻甚可憐。
[頁]卷,冊....[294]23,1
第539筆
　　　　思歸引（張祜○一曰離拘操，衛女於深宮思歸不得而作。）　琴曲歌辭
重重作閨清旦鐍，兩耳深聲長不徹。深宮坐愁百年身，一片玉中生憤血。
焦桐罷彈（集作彈罷）絲自絕，漠漠暗魂愁夜月。故鄉不歸誰共穴，石上作蒲蒲九節。
[頁]卷,冊....[294]23,1
第540筆
　　　　猗蘭操（韓愈○一曰幽蘭操，孔子傷不逢時作。）　琴曲歌辭
蘭之猗猗，揚揚其香。不采而佩，於蘭何傷。
今天之旋，其曷為然。我行四方，以日以年。
雪霜貿貿，薺麥之茂。子如不傷，我不爾覯。
薺麥之茂，薺麥之有。君子之傷，君子之守。
[頁]卷,冊....[294]23,1
第541筆
　　　　幽蘭（崔塗）　琴曲歌辭
幽植眾能（集作春風）知，貞芳只暗持。自無君子佩，未是國香衰。
白露霑長早，青春（集作春風）每到遲。不知當路[294]草，芳馥欲何為。
[頁]卷,冊....[295]23,1
第542筆
　　　　將歸操（韓愈○一曰聊操，孔子之趙，聞殺鳴犢作。）　琴曲歌辭
秋之水兮其色幽幽，我將濟兮不得其由。涉其淺兮石齧我足，乘其深兮龍入我舟。
我濟而悔兮將安歸尤，歸乎歸乎，無與石鬥兮無應龍求。
[頁]卷,冊....[295]23,1
第543筆
　　　　龜山操（韓愈○序云：孔子以季桓子受齊女樂，諫不從，望龜山而作。）　琴曲歌辭
龜之氣兮不能雲（一作為）雨，龜之櫱兮不中梁柱。龜之大兮祗以奄魯，知將隳兮哀莫余伍。
周公有鬼兮嗟余歸輔。
[頁]卷,冊....[295]23,1
第544筆
　　　　殘形操（韓愈○序云：曾子夢見一狸不見其首作。）　琴曲歌辭
有獸維狸兮我夢得之，其身孔明兮而頭不知。吉凶何為兮覺坐而思，巫咸上天兮識者其誰。
[頁]卷,冊....[295]23,1
第545筆
　　　　雙燕離（李白○河間新歌）　琴曲歌辭
雙燕復雙燕，雙飛令人羨。玉樓珠閣不獨棲，金窗繡戶長相見。
柏梁失火去，因入吳王宮。吳宮又焚蕩，雛盡巢亦空。
憔悴一身在，孀雌憶故雄。雙飛難再得，傷我寸心中。
[頁]卷,冊....[295]23,1
第546筆
　　　　列女操（孟郊○列女引：楚樊姬作。）　琴曲歌辭
梧桐相待老，鴛鴦會雙死。貞婦貴徇夫，舍生亦如此。
波瀾誓不起，妾心井中水。
[頁]卷,冊....[295]23,1
第547筆
　　　　別鵠操（韓愈○一曰別鶴操，商陵穆子娶妻五年無子，父母欲其改娶，其妻聞之，中夜悲嘯，穆子感之而作。）　琴曲歌辭
雄鵠銜枝來，雌鵠啄泥歸。巢成不生子，大義當乖離。
江漢水之大，鵠身鳥之微。更無相逢日，安（集作且）可[295]（集有繞樹二字）相隨飛。
[頁]卷,冊....[296]23,1
第548筆
　　　　別鶴（楊巨源）　琴曲歌辭
海鶴一為別，高程方杳然。影搖江海（集作漢）路，思結瀟湘天。
皎然仰白日，真姿棲紫煙。含情九霄際，顧侶五雲前。
遐心屬清都，淒響激朱弦。超搖間雲雨，迢遞各山川。
東南信多水，會合當有年。雄（集作雌）飛戾冥寞，此意何由傳。
[頁]卷,冊....[296]23,1
第549筆
　　　　同前（王建）　琴曲歌辭
主人一去池水絕，池鶴散飛不相別。青天漫漫碧海（集作水）重，知向何山風雪中。
萬里雖然音影在，向心終是死生同。池邊巢破松樹死，樹頭年年烏生子。
[頁]卷,冊....[296]23,1
第550筆
　　　　同前（張籍）　琴曲歌辭
雙鶴出雲谿，分飛各自迷。空巢在松杪（集作頂），折羽落江泥。
尋水終不飲，逢林亦未棲。別離應易老，萬里兩（集作雨）淒淒。
[頁]卷,冊....[296]23,1
第551筆
　　　　同前（杜牧）　琴曲歌辭
分飛共所從，六翮勢摧（集作催）風。聲斷碧雲外，影孤明月中。
青田歸路遠，月（集作丹）桂舊巢空。矯翼知何處，天涯不可窮。
[頁]卷,冊....[296]23,1
第552筆
　　　　走馬引（李賀○一曰天馬引，樗里牧恭為父報怨殺人，逃入沂澤中作。）　琴曲歌辭
我有辭鄉劍，玉鋒堪截雲。襄陽（一作長安）走馬客，意氣自生春。
朝嫌劍光（集作花）靜，暮嫌劍花（集作光）冷。能持[296]劍向人，不解持照身（一作解持照身影）。
[頁]卷,冊....[297]23,1
第553筆
　　　　昭君怨（白居易）　琴曲歌辭
明妃風貌醉娉婷，合在椒房應四星。只得當年備宮掖，何曾專夜奉幃屏。
見疏從道迷圖畫，知屈那教配虜庭。自是君恩薄如紙，不須一向恨丹青。
[頁]卷,冊....[297]23,1
第554筆
　　　　同前二首（張祜）　琴曲歌辭
萬里邊城遠，千山行路難。舉頭惟見月（集作日），何處是長安。

漢庭無大議，戎虜幾先和。莫羨傾城色，昭君恨最多。

[頁]卷,冊....[297]23,1
第555筆
　　　　同前（梁氏瓊）　琴曲歌辭
自古無（集作有）和親，貽災到妾身。胡（集作朔）風嘶去馬，漢月弔（集作出）行輪。
衣薄狼山雪，妝成虜塞春。回看父母國，生死畢胡塵。
[頁]卷,冊....[297]23,1
第556筆
　　　　明妃怨（楊凌）　琴曲歌辭
漢國明妃去不還，馬駝弦管向陰山。匣中縱有菱花鏡，羞對單于照舊顏。
[頁]卷,冊....[297]23,1
第557筆
　　　　蔡氏五弄（五弄，遊春、淥水、幽居、坐愁、秋思。並宮調，蔡邕所作也。）
　　　　遊春曲二首（王涯）　琴曲歌辭
萬樹江邊杏，新開一夜風。滿園深淺色，照在綠波中。

上苑何窮樹，花開次第新。香車與絲騎，風靜亦生塵。

[頁]卷,冊....[297]23,1
第558筆
　　　　遊春辭二首（王涯）　琴曲歌辭
曲江絲柳變煙條，寒骨（集作谷）冰隨暖氣銷。纔見春光生綺陌，已聞清樂動雲韶。

經過柳陌與桃蹊，尋逐風光著處迷。鳥度時時衝絮起，花繁袞袞壓枝低。

[頁]卷,冊....[298]23,1
第559筆
　　　　同前三首（令狐楚）　琴曲歌辭
晚遊臨碧殿，日上望春亭。芳樹羅仙仗，晴山展翠屏。

一夜好風吹，新花一萬枝。風前調玉管，花下簇金羈。

閶闔春風起，蓬萊雪水消。相將折楊柳，爭取最長條。

[頁]卷,冊....[298]23,1
第560筆
　　　　淥水曲（李白）　琴曲歌辭
淥水明秋月，南湖采白蘋。荷花嬌欲語，愁殺蕩舟人。
[頁]卷,冊....[298]23,1
第561筆
　　　　淥水辭（李賀）　琴曲歌辭
今宵好風月，阿侯在何處。為有傾城色（一作人），翻成足愁苦。
東湖采蓮葉，南湖拔蒲根（一作折蒲茸）。未持寄小姑，且持感愁魂（一作秋風）。
[頁]卷,冊....[298]23,1
第562筆
　　　　幽居弄（顧況）　琴曲歌辭
苔衣生，花露滴。月入西林蕩東壁，扣商占角兩三聲。
洞戶谿窗一冥寂，獨去滄洲無四鄰。身嬰世網此何身，關情命曲寄惆悵，
久別江（集作山）南山裏人。
[頁]卷,冊....[298]23,1
第563筆
　　　　秋思二首（李白）[298]　琴曲歌辭
春陽如昨日，碧樹鳴黃鸝。蕪然蕙草暮，颯爾涼風吹。
天秋木葉下，月冷莎雞悲。坐愁群芳歇，白露凋華滋。

閼氏（集作燕支）黃葉落，妾望白（集作自）登臺。月出（一作海上）碧雲斷，蟬聲（一作單于）秋色來。
胡兵沙塞合，漢（一作望）使玉關回。征客無歸日，空悲蕙草摧。

[頁]卷,冊....[299]23,1
第564筆
　　　　同前二首（鮑溶）　琴曲歌辭
胡風吹雁翼，遠別無人鄉。君近雁來處，幾回斷君腸。
昔奉千日書，撫心怨星霜。無書又千日，世路重茫茫。
燕國有佳麗，蛾眉富春光。自然君歸晚，花落君空堂。
君其若不然，歲晚雙鴛鴦。顧兔蝕殘月，幽光不如星。
女兒晚事夫，顏色同秋螢。秋日邊馬思，武夫不遑寧。
燕歌易水怨，劍舞蛟龍腥。風折連枝樹，水翻無蒂萍。
立身多戶門，何必燕山銘。生世不如鳥，雙雙比翼翎（顧兔蝕殘月以下，集另作一首）。

季秋天地閒（一作閉），萬物生意足。我憂長於生，安得及草木。
試從古人願，致酒歌秉燭。燕趙皆世人，詎能長似玉。
俯憐老期近，仰視日車速。蕭颯御風君，魂夢願相逐。
百年夜銷半，端為垂纓束。

[頁]卷,冊....[299]23,1
第565筆
　　　　同前（司空曙）　琴曲歌辭
靜與懶相偶，年將衰共催。前途歡不集，往事恨空來。
晝景委紅葉，月華鋪綠苔。沈思更何有，結坐（集作坐結）玉琴哀。
[頁]卷,冊....[299]23,1
第566筆
　　　　同前（司空圖）　琴曲歌辭
身病時亦危，逢秋多慟哭。風波一搖蕩，天地幾翻覆。
孤螢出荒池，落葉穿破屋。勢利長草草，何人訪幽[299]獨。
[頁]卷,冊....[300]23,1
第567筆
　　　　同前二首（王涯）　琴曲歌辭
網軒涼吹動輕衣，夜聽更長玉漏稀。月渡天河光轉溼，鵲驚秋樹葉頻飛。

宮連太液見蒼波，暑氣微清（集作消）秋意多。一夜輕風蘋末起，露珠翻盡滿池荷。

[頁]卷,冊....[300]23,1
第568筆
　　　　胡笳十八拍（劉商○大胡笳十八拍、小胡笳十九拍，並蔡琰作。）
　　　　胡笳十八拍　第一拍　琴曲歌辭
漢室將衰兮四夷不賓，動干戈兮征戰頻。哀哀父母生育我，見離亂兮當此辰。
紗窗對鏡未經事，將謂珠簾能蔽身。一朝虜騎入中國，蒼黃處處逢胡人。
忽將薄命委鋒鏑，可惜紅顏隨虜塵。
[頁]卷,冊....[300]23,1
第569筆
　　　　胡笳十八拍　第二拍　琴曲歌辭
馬上將余向絕域，厭生求死死不得。戎羯腥膻豈是人，豺狼喜怒難姑息。
行盡天山足霜霰，風土蕭條近胡國。萬里重陰鳥不飛，寒沙莽莽無南北。
[頁]卷,冊....[300]23,1
第570筆
　　　　胡笳十八拍　第三拍　琴曲歌辭
如羇囚兮在縲紲，憂慮萬端無處說。使余力（集作刀）兮翦余髮，食余肉兮飲余血。
誠知殺身願如此，以余為妻不如死。早被蛾眉累此身，空悲弱質柔如水。
[頁]卷,冊....[300]23,1
第571筆
　　　　胡笳十八拍　第四拍　琴曲歌辭
山川路長誰記得，何處天涯是鄉國。自從驚怖少精神，不覺風霜損顏色。
夜中歸夢來又去，朦朧豈解傳[300]消息。漫漫胡天叫不聞，明明漢月應相識。
[頁]卷,冊....[301]23,1
第572筆
　　　　胡笳十八拍　第五拍　琴曲歌辭
水頭宿兮草頭坐，風吹漢地衣裳破。羊脂沐髮長不梳，羔子皮裘領仍左。
狐襟貉袖腥復膻，晝披行兮夜披臥。氈帳時移無定居，日月長兮不可過。
[頁]卷,冊....[301]23,1
第573筆
　　　　胡笳十八拍　第六拍　琴曲歌辭
怪得春光不來久，胡中風土無花柳。天翻地覆誰得知，如今正南看北斗。
姓名音信兩不通，終日經年常閉口。是非取與在指撝，言語傳情不如手。
[頁]卷,冊....[301]23,1
第574筆
　　　　胡笳十八拍　第七拍　琴曲歌辭
男兒婦人帶弓箭，塞馬蕃羊臥霜霰。寸步東西豈自由，偷生乞死非情願。
龜茲篳篥愁中聽，碎葉琵琶夜深怨。竟夕無雲月上天，故鄉應得重相見。
[頁]卷,冊....[301]23,1
第575筆
　　　　胡笳十八拍　第八拍　琴曲歌辭
憶昔私家恣嬌小，遠取珍禽學馴擾。如今淪棄念故鄉，悔不當初放林表。
朔風蕭蕭寒日暮，星河寥落胡天曉。旦夕思歸不得歸，愁心想似籠中鳥。
[頁]卷,冊....[301]23,1
第576筆
　　　　胡笳十八拍　第九拍　琴曲歌辭
當日蘇武單于問，道是賓鴻解傳信。學他刺血寫得書，書上千重萬重恨。
髯胡少年能走馬，彎弓射飛無遠近。逐令邊雁轉怕人，絕域何由達方寸。
[頁]卷,冊....[301]23,1
第577筆
　　　　胡笳十八拍　第十拍　琴曲歌辭
恨凌辱兮惡腥膻，憎胡地兮怨胡天。生得胡兒欲棄捐，及生母子情宛然。
貌殊語異憎還愛，心中不覺常相牽。朝朝暮暮在眼前，腹生手養寧不憐。
[頁]卷,冊....[302]23,1
第578筆
　　　　胡笳十八拍　第十一拍　琴曲歌辭
日來月往相推遷，迢迢星歲欲周天。無冬無夏臥霜霰，水凍草枯為一年。
漢家甲子有正朔，絕域三光空自懸。幾回鴻雁來又去，腸斷蟾蜍虧復圓。
[頁]卷,冊....[302]23,1
第579筆
　　　　胡笳十八拍　第十二拍　琴曲歌辭
破瓶落井空永沈，故鄉望斷無歸心。寧知遠使問姓名，漢語泠泠傳好音。
夢魂幾度到鄉國，覺後翻成哀怨深。如今果是夢中事，喜過悲來情不任。
[頁]卷,冊....[302]23,1
第580筆
　　　　胡笳十八拍　第十三拍　琴曲歌辭
童稚牽衣雙在側，將來不可留又憶。還鄉惜別兩難分，寧棄胡兒歸舊國。
山川萬里復邊戍，背面無由得消息。淚痕滿面對殘陽，終日依依向南北。
[頁]卷,冊....[302]23,1
第581筆
　　　　胡笳十八拍　第十四拍　琴曲歌辭
莫以胡兒可羞恥，恩情亦各言其子。手中十指有長短，截之痛惜皆相似。
還鄉豈不見親族，念此飄零隔生死。南風萬里吹我心，心亦隨風渡遼水。
[頁]卷,冊....[302]23,1
第582筆
　　　　胡笳十八拍　第十五拍[302]　琴曲歌辭
歎息襟懷無定分，當時怨來歸又恨。不知愁怨意若何，似有鋒鋩擾方寸。
悲歡並行情未快，心意相尤自相問。不緣生得天屬親，豈向仇讎結恩信。
[頁]卷,冊....[303]23,1
第583筆
　　　　胡笳十八拍　第十六拍　琴曲歌辭
去時只覺天蒼蒼，歸日始知胡地長。重陰白日落何處，秋雁所向應南方。
平沙四顧自迷惑，遠近悠悠隨雁行。征途未盡馬蹄盡，不見行人邊草黃。
[頁]卷,冊....[303]23,1
第584筆
　　　　胡笳十八拍　第十七拍　琴曲歌辭
行盡胡天千萬里，惟見黃沙白雲起。馬飢跑雪銜草根，人渴敲冰飲流水。
燕山髣髴辨烽戍，鼙鼓如聞漢家壘。努力前程是帝鄉，生前免向胡中死。
[頁]卷,冊....[303]23,1
第585筆
　　　　胡笳十八拍　第十八拍　琴曲歌辭
歸來故鄉見親族，田園半蕪春草綠。明燭重然煨燼灰，寒泉更洗沈泥玉。
載持巾櫛禮儀（集作義）好，一弄絲桐生死足。出入關山十二年，哀情盡在胡笳曲。
[頁]卷,冊....[303]23,1
第586筆
　　　　飛龍引二首（李白）　琴曲歌辭
黃帝鑄鼎於荊山，鍊丹砂。丹砂成黃金，騎龍飛上太清家。
雲愁海思令人嗟，宮中綵女顏如花。飄然揮手凌紫霞，從風縱體登鑾車。
登鑾車，侍軒轅。遨遊青天中，其樂不可言。

鼎湖流水清且閒，軒轅去時有弓劍。古人傳道留其間，後宮嬋娟多花顏。
乘鸞飛煙亦不還，騎龍攀天造天關。造天關，聞天語。
長雲河車載玉女，載玉女。過紫皇，紫皇乃賜白兔所擣之藥（集有方字），
後天而老凋[303]三光，下視瑤池見王母，蛾眉蕭颯如秋霜。
[頁]卷,冊....[304]23,1
第587筆
　　　　烏夜啼引（張籍○何晏繫獄，有二烏止於舍上，其女曰：烏有喜聲，父必免，遂作此操。）　琴曲歌辭
秦烏啼啞啞，夜啼長安吏人家。吏人得罪囚在獄，傾家賣產將自贖。
少婦起聽夜啼烏，知是官家有赦書。下床心喜不重寐，未明上堂賀舅姑。
少婦語啼烏，汝啼慎勿虛。借汝庭樹作高巢，年年不令傷爾雛。
[頁]卷,冊....[304]23,1
第588筆
　　　　宛轉歌（郎大家宋氏○晉王敬伯遇女郎劉妙容，命小婢彈箜篌，作宛轉歌，凡八曲，敬伯惟憶二曲。）　琴曲歌辭
風已清，月朗琴復鳴。掩抑非千態，殷勤是一聲。
歌宛轉，宛轉和且長。願為雙鴻鵠，比翼共翱翔。

日已暮，長簷鳥應度。此時望君君不來，此時思君君不顧。
歌宛轉，宛轉那能異棲宿。願為形與影，出入恆相逐。

[頁]卷,冊....[304]23,1
第589筆
　　　　同前二首（劉方平）　琴曲歌辭
星參差（集有明字），月二八。燈五枝，黃鶴瑤琴將別去。
芙蓉羽帳惜空垂，歌宛轉。宛轉恨無窮，願為波與浪。
俱起碧流中，曉將近。黃姑織女銀河盡，九華錦衾無復情。
千金寶鏡誰能引，歌宛轉。宛轉傷別離，願作楊與柳，
同向玉窗垂。
[頁]卷,冊....[304]23,1
第590筆
　　　　宛轉行（張籍）　琴曲歌辭
華屋重翠幄，綺席雕象床。遠漏微更疏，薄衾中夜涼。
爐氳（集作氣）暗裴回，寒燈背斜光。妍姿結宵態，寢臂幽夢長。
宛轉復宛轉，憶憶（集作君）更未央。
[頁]卷,冊....[304]23,1
第591筆
　　　　王敬伯歌（李端）[304]　琴曲歌辭
妾本舟中客（集作女），聞君江上琴。君初感妾歎（集作意），妾亦感君心。
遂出合歡被，同為交頸禽。傳杯惟畏淺，接膝猶嫌遠。
侍婢奏箜篌，女郎歌宛轉。宛轉怨如何，中庭霜漸多。
霜多葉可惜，昨日非今夕。徒結萬里（集作重）歡，終成一宵客。
王敬伯，淥水青山從此隔。
[頁]卷,冊....[305]23,1
第592筆
　　　　三峽流泉歌（李季蘭○三峽流泉，晉阮咸作。）　琴曲歌辭
妾家本住巫山雲，巫山流水常自聞。玉琴彈出轉寥敻，直似當時夢中聽。
三峽流泉幾千里，一時流入深閨裏。巨石奔崖指下生，飛波走浪弦中起。
初疑噴湧含雷風，又似嗚咽流不通。回湍曲瀨勢將盡，時復滴瀝平沙中。
憶昔阮公為此曲，能使仲容聽不足。一彈既罷復一彈，願似流泉鎮相續。
[頁]卷,冊....[305]23,1
第593筆
　　　　風入松歌（僧皎然○風入松，晉嵇康作。）　琴曲歌辭
西嶺松聲落日秋，千枝萬葉風颼飀。美人援琴弄成曲，寫得松間聲斷續。
聲斷續，清我魂。流波壞陵安足論，美人夜坐月明裏。
含少商兮照（集作點）清徵，風何淒兮飄飉（集作飄）。攪寒松兮又夜起。夜未央，
曲何長，金徽更促聲泱泱。何人此時不得意，意苦弦悲聞客堂。
[頁]卷,冊....[305]23,1
第594筆
　　　　秋風引（劉禹錫）　琴曲歌辭
何處秋風至，蕭蕭送雁群。朝來入庭樹，孤客最先聞。
[頁]卷,冊....[305]23,1
第595筆
　　　　明月引（盧照鄰）　琴曲歌辭
洞庭波起兮鴻雁翔，風瑟瑟兮野蒼蒼。浮雲卷靄，明月流光。
荊南兮趙北，碣石兮瀟湘。澄清規於萬里，照離思於千行。
橫桂枝於西第，繞菱花於北堂。高樓思婦，飛蓋君王。
文姬絕域，侍子他鄉。見胡鞍之似[305]練，知漢劍之如霜。
試登高而極目（集作騁），莫不變而迴腸。
[頁]卷,冊....[306]23,1
第596筆
　　　　明月歌（閻朝隱）　琴曲歌辭
梅花雪白柳葉黃，雲霧四起月蒼蒼。箭水冷冷刻漏長，揮玉指，
拂羅裳，為君一奏楚明光。
[頁]卷,冊....[306]23,1
第597筆
　　　　綠竹引（宋之問）　琴曲歌辭
青溪綠潭潭水側，修竹嬋娟同一色。徒生仙實鳳不遊，老死空山人詎識。
妙年秉願逃俗紛，歸臥嵩丘弄白雲。含情傲（集有睨字），慰心目，
何可一日無此君。
[頁]卷,冊....[306]23,1
第598筆
　　　　山人勸酒（李白）　琴曲歌辭
蒼蒼雲松，落落綺皓。春風爾來為阿誰，胡蝶忽然滿芳草。
秀眉霜雪顏桃花（一作雪霜桃花貌），骨青髓綠（一作青髓綠髮）長美好。稱是秦時避世人，勸酒相歡不知老。
各守兔（集作糜）鹿志，恥隨龍虎爭。欻起佐太子，漢王（一作皇）乃復驚。
顧謂戚夫人，彼翁羽翼成。歸來南（一作商）山下，泛若雲無情。
舉觴酹巢由，洗耳何獨（一作太）清。浩歌望嵩嶽，意氣還（一作遙）相傾。
[頁]卷,冊....[306]23,1
第599筆
　　　　幽澗泉（李白）　琴曲歌辭
拂彼白石，彈吾素琴。幽澗愀兮流泉深，善手明徽高張清。
心寂歷似千古，松颼飀兮萬尋。中見愁猿弔影而危處兮，叫秋木而長吟。
客有哀時失志而聽者，淚淋浪以霑襟。乃緝商綴羽，潺湲成音。
吾但寫聲發情，於妙指。殊不知此曲之古今，幽澗泉，
鳴深林。
[頁]卷,冊....[306]23,1
第600筆
　　　　龍宮操（顧況○大曆壬子癸丑大水時在滁作。）[306]　琴曲歌辭
龍宮月明光參差，精衛銜石東飛時。鮫人織綃采藕絲，翻江倒海傾吳蜀。
漢女江妃杳相續，龍王宮中水不足。
[頁]卷,冊....[307]23,1
第601筆
　　　　飛鳶操（劉禹錫）　琴曲歌辭
鳶飛杳杳青雲裏，鳶鳴蕭蕭風四起。旗尾飄揚勢漸高，箭頭砉劃聲相似。
長空悠悠霽日懸，六翮不動凝飛（集作風）煙。遊鶤翔雁出其下，慶雲清景相迴旋。
忽聞飢鳥一噪聚，瞥下雲中爭腐鼠。騰音礪吻相喧呼，仰天大嚇疑鴛雛。
畏人避犬投高處，俛啄無聲猶屢顧。青鳥自愛玉山禾，仙禽徒貴華（集作山）亭露。
樸樕（集作棘）危巢向暮時，毰毸飽腹蹲枯枝。遊童挾彈一麾肘，臆碎羽分人不悲。
天生眾禽各有類，威鳳文章在仁義。鷹隼儀形螻蟻心，雖能戾天何足貴。
[頁]卷,冊....[307]23,1
第602筆
　　　　昇仙操（李群玉）　琴曲歌辭
嬴女去秦宮，瓊簫生（集作飛）碧空。鳳臺閉煙霧，鸞吹飄天風。
復聞周太子，亦遇浮丘公。叢簧發仙弄，輕舉紫霞中。
濁世不久住，清都路何窮。一去霄漢上，世人那得逢。
[頁]卷,冊....[307]23,1
第603筆
　　　　司馬相如琴歌（張祜）　琴曲歌辭
鳳兮鳳兮非無凰，山重水闊不可量。梧桐結陰在朝陽，濯羽弱水鳴高翔。
[頁]卷,冊....[307]23,1
第604筆
　　　　霍將軍（崔顥）　琴曲歌辭
長安甲第高入雲，誰家居住霍將軍。日晚朝回擁賓從，路傍揖拜何紛紛。
莫言炙手手可熱，須臾火盡灰亦滅。莫言貧賤即可欺，人生富貴自有時。
一朝天子賜顏色，世上悠悠應（一作始）自知。
[頁]卷,冊....[307]23,1
第605筆
　　　　琴歌（顧況）　琴曲歌辭
琴調秋些，胡風遶雪。峽泉聲咽，佳人愁些。
[頁]卷,冊....[308]23,1
第606筆
　　　　雜曲歌辭
　　詩之流有八名，曰行，曰引，曰歌，曰謠，曰吟，曰詠，曰怨，曰歎
　　，皆六義之餘也。至其協聲律，播金石，總謂之曲。
　　　　雜曲歌辭　秦女休行（李白）
西門秦氏女，秀色如瓊花。手揮白楊刀，清晝殺讎家。
羅袖灑赤血，英聲（集作氣）凌紫霞。直上西山去，關吏相邀遮。
婿為燕國王，身被詔獄加。犯刑若履虎，不畏落爪牙。
素頸未及斷，摧眉伏泥沙。金雞忽放赦，大辟得寬賒。
何慚聶政姊，萬古共驚嗟。
[頁]卷,冊....[309]24,2
第607筆
　　　　雜曲歌辭　出門行二首（孟郊）
長河悠悠去無極，百齡同此可歎息。秋風白露霑人衣，壯心凋落奪顏色。
少年出門將訴誰，川無梁兮路無岐。一聞陌上苦寒奏，使我佇立驚且悲。
君今得意厭粱肉，豈復念我貧賤時。

海風蕭蕭天雨霜，窮愁獨坐夜何長。驅車舊憶太行險，始知遊子悲故鄉。
美人相思隔天闕，長望雲端不可越。手持琅玕欲有贈，愛而不見心斷絕。
南山峨峨白石爛，碧海之波浩漫漫。參辰出沒不相待，我欲橫天無羽翰。

[頁]卷,冊....[309]24,2
第608筆
　　　　雜曲歌辭　同前（元稹）[309]
兄弟同出門，同行不同志。悽悽分岐路，各各營所為。
兄上荊山巔，翻石辨虹氣。弟沈滄海底，偷珠待龍睡。
出門不數年，同歸亦同遂。俱用私所珍，升沈自茲異。
獻珠龍王宮，值龍覓珠次。但喜復得珠，不求珠所自。
酬客雙龍女，授客六龍轡。遣充行雨神，雨澤隨客意。
雩夏鐘鼓繁，禜秋玉帛積。彩色畫廊廟，奴僮被珠翠。
驥騄千萬雙，鴛鴦七十二。言者禾稼枯（集作未搖舌），無人敢輕議。
其兄因獻璞，再刖不履地。門戶親戚疏，匡床妻妾棄。
銘心有所待，視足無所愧。持璞自枕頭，淚痕雙血漬。
一朝龍醒寤，本問偷珠事。因知行雨偏，妻子五刑備。
仁兄捧屍哭，勢友掉頭諱。喪車黔首葬，弔客青蠅至。
楚有望氣人，王前忽長跪。賀王得貴寶，不遠王所蒞。
求之果如言，剖則（集作出）浮雲（集作筠）膩。白珩無顏色，垂棘有瑕累。
在楚列地封，入趙連城貴。秦遣李斯書，書為傳國瑞。
秦亡漢魏傳，傳者得神器。卞和名永永，與寶不相墜。
勸爾出門行，行難莫行易。易得還易失，難同亦難離。
善賈識貪廉，良田無稙穉。磨劍莫磨錐，磨錐成小利。
[頁]卷,冊....[310]24,2
第609筆
　　　　雜曲歌辭　出自薊北門行（李白）
虜陣橫北荒，胡星曜精芒。羽書速驚電，烽火晝連光。
虎竹救邊急，戎車森已行。明主不安席，按劍心飛揚。
推轂出猛將，連旗登戰場。兵威衝絕漠，殺氣凌穹蒼。
列卒（一作陣）赤山下，開營紫塞傍。途（集作窮）冬沙風（集作風沙）緊，旌旗颯凋傷。
〔畫〕（晝）角悲海月，征衣卷天霜。揮刃斬樓蘭，彎弓射賢王。
單于一平蕩，種落自奔亡。收功報天子，行歌（一作歌舞）歸咸陽。
[頁]卷,冊....[310]24,2
第610筆
　　　　雜曲歌辭　薊門行五首（高適）
邊城十一月，雨雪亂霏霏。元戎號令嚴，人馬亦輕肥。
羌胡無盡日，征戰幾人歸。
[310]
幽州多騎射，結髮重橫行。一朝事將軍，出入有聲名。
紛紛獵秋草，相向角弓鳴。

薊門逢古老，獨立思氛氳。一身既零丁，頭鬢白紛紛。
勳庸今已矣，不識霍將軍。

茫茫（集作黯黯）長城外，日沒更煙塵。胡騎雖憑陵，漢兵不顧身。
古樹滿空塞，黃雲愁殺人。

漢家能用武，開拓窮異域。戍卒厭糠覈，降胡飽衣食。
開亭試一望，吾欲涕（集作淚）霑臆。

[頁]卷,冊....[311]24,2
第611筆
　　　　雜曲歌辭　同前（李希仲）
旄頭有精芒，胡騎獵秋草。羽檄南渡河，邊庭用兵早。
漢家愛征戰，宿將今已老。辛苦羽林兒，從戎榆關道。
一身救邊速，烽火連（集作通）薊門。前軍鳥飛（集作飛鳥）斷，格鬥塵沙昏。
寒日鼓聲急，單于夜火（集作將）奔。當須徇忠義，身死報國恩。（一身救邊速以下，集另作一首。）
[頁]卷,冊....[311]24,2
第612筆
　　　　雜曲歌辭　君子有所思行（李白）
紫閣連終南，青冥天倪色。憑崖望咸陽，宮闕羅北極。
萬井驚畫出，九衢如弦直。渭水清銀河（集作銀河清），橫天流不息。
朝野盛文物，衣冠何翕赩。廄馬散連山，軍容威絕域。
伊皋運元化，衛霍輸筋力。歌鐘樂未休，榮去老還逼。
圓光過滿缺，太陽移中昃。不散東海金，何爭西輝（集作飛）匿。
無作牛山悲，惻愴淚霑臆。
[頁]卷,冊....[311]24,2
第613筆
　　　　雜曲歌辭　同前（僧貫休）
我愛正考甫，思賢作商頌。我愛揚子雲，理亂皆如鳳。
振衣中夜起，露花香旖旎。撲碎驪龍明月珠，敲出鳳凰五色髓。
陋巷蕭蕭風淅淅，緬想斯人勝珪璧。寂寥千載不相逢，無限區區盡虛擲。
君不見沈約道，佳人不在茲，春光為誰惜。
[311]
安得龍猛筆，點石為黃金。散問（一作向）酷吏家，使無貪殘心。
甘棠密葉成翠幄，潁鳳不來天地塞。所以（集有傾國二字）傾城人，如今（集有如今二字）不可得。
[頁]卷,冊....[312]24,2
第614筆
　　　　雜曲歌辭　傷歌行（張籍○側調曲）
黃門詔下促收捕，京兆君（一作尹）繫御史府。出門無復部曲隨，親戚相逢不容語。
辭成謫尉南海州，受命不得須臾留。身著青衫騎惡馬，東門之東（集作外）無送者。
郵夫防吏急喧驅，往往驚墮馬蹄下。長安里中荒大宅，朱門已除十二戟。
高堂舞榭鎖管弦，美人遙望西南天。
[頁]卷,冊....[312]24,2
第615筆
　　　　雜曲歌辭　同前（孟郊）
眾毒蔓貞松，一枝難久榮。豈知黃庭客，仙骨生不成。
春色舍芳蕙，秋風遶枯莖。彈琴不成曲，始覺知音傾。
館月改舊照，弔賓寫餘情。還舟空江上，波浪送銘旌。
[頁]卷,冊....[312]24,2
第616筆
　　　　雜曲歌辭　同前（莊南傑）
兔走烏飛不相見，人事依稀速如電。王母夭桃一度開，玉樓紅粉千回變。
車馳馬走咸陽道，石家舊宅空荒草。秋雨無情不惜花，芙蓉一一驚香倒。
勸君莫謾栽荊棘，秦皇虛費（一作負）驅山力。英風一去更無言，白骨沈埋暮山碧。
[頁]卷,冊....[312]24,2
第617筆
　　　　雜曲歌辭　悲歌（李白）
悲來乎，悲來乎。主人有酒且莫斟，聽我一曲悲來吟。
悲來不吟還不笑，天下無人知我心。君有數斗酒，我有三尺琴。
琴鳴酒樂兩相得，一杯不啻千鈞金。悲來乎，悲來乎。
天雖長，地雖久。金玉滿堂應不守，富[312]貴百年能幾何。
死生一度人皆有，孤猿坐啼墳上月，且須一盡杯中酒。悲來乎，
悲來乎。鳳鳥不至河無圖，微子去之箕子奴。漢帝不憶李將軍，
楚王放卻屈大夫。悲來乎，悲來乎。秦家李斯早追悔，
虛名撥向身之外。范子何曾愛五湖，功成名遂身自退。劍是一夫用，
書能知姓名。惠施不肯干萬乘，卜式未必窮一經。還須黑頭取方伯，
莫謾白首為儒生。
[頁]卷,冊....[313]24,2
第618筆
　　　　雜曲歌辭　悲哉行（孟雲卿）
孤兒去慈親，遠客喪主人。莫吟苦辛曲，誰忍聞可聞（集作此曲誰忍聞）。
可聞不可說，去去無期別。行人念前程，不待參辰沒。
朝亦常苦飢，暮亦常苦飢。飄飄萬餘里，貧賤多是非。
少年莫遠遊，遠遊多不歸。
[頁]卷,冊....[313]24,2
第619筆
　　　　雜曲歌辭　同前（白居易）
悲哉為儒者，力學不能（集作知）疲。讀書眼欲暗，秉筆手生胝。
十上方一第，成名常苦遲。縱有宦達者，兩鬢已成絲。
可憐少壯日，適在窮賤時。丈夫老且病，焉用富貴為。
沈沈朱門宅，中有乳臭兒。狀貌如婦人，光明膏粱肌。
手不把書卷，身不擐戎衣。二十襲封爵，門承勳戚資。
春來日日出，服御何輕肥。朝從博徒飲，暮有倡樓期。
評（集作平）封還酒債，堆金選蛾眉。聲色狗馬外，其餘一無知。
山苗與澗松，地勢隨高卑。古來無奈何，非君獨傷悲。
[頁]卷,冊....[313]24,2
第620筆
　　　　雜曲歌辭　同前（鮑溶）
促促晨復昏，死生同一源。貴年不懼老，賤老傷久存。
朗朗哭前歌，絳旌引幽魂。來為千金子，去臥百草根。
黃土塞生路，悲風送回轅。金鞍舊良馬，四顧不出（集作入）門。
生結千歲念，榮及百代孫（集作榮華及百孫）。[313]黃金買性命，白刃讎（集作酬）一言。
寧知北山上，松柏侵田園。
[頁]卷,冊....[314]24,2
第621筆
　　　　雜曲歌辭　妾薄命（崔國輔）
雖入秦帝宮，不上秦帝床。夜夜玉窗裏，與他卷羅（集作衣）裳。
[頁]卷,冊....[314]24,2
第622筆
　　　　雜曲歌辭　同前（武平一）
有女妖且麗，裴回湘水湄。水湄蘭杜芳，采之將寄誰。
瓠犀發皓齒，雙蛾嚬翠眉。紅臉如開蓮，素膚若凝脂。
綽約多逸態，輕盈不自持。常矜絕代色，復恃傾城姿。
子夫前入侍，飛燕復當時。正悅掌中舞，寧哀團扇詩。
洛川昔云遇，高唐今尚違。幽閤禽雀噪，閒階草露滋。
流景一何速，年華不可追。解佩安所贈，怨咽空自悲。
[頁]卷,冊....[314]24,2
第623筆
　　　　雜曲歌辭　同前（李百藥）
團扇秋風起，長門夜月明。羞聞拊背入，恨說舞腰輕。
太常應（集作先）已醉，劉君恆帶酲。橫陳每虛設，吉夢竟何成。
[頁]卷,冊....[314]24,2
第624筆
　　　　雜曲歌辭　同前（杜審言）
草綠長門閉（集作掩），苔青永巷幽。寵移新愛奪，泣下故情留。
啼鳥驚殘夢，飛花攪獨愁。自憐春色罷，團扇復迎秋。
[頁]卷,冊....[314]24,2
第625筆
　　　　雜曲歌辭　同前（劉元淑）
自從離別守空閨，遙聞征戰起（集作赴）雲梯。夜夜愁（集作思）君遼海外（集作北），年年棄妾渭橋西。
陽春白日照空[314]暖，紫燕銜花向庭滿。綵鸞琴裏怨聲多，飛鵲鏡前妝梳斷。
誰家夫婿不從征，應是漁陽別有情。莫道紅顏燕地少，家家還似洛陽城。
且（集作旦）逐新人殊未歸，還令秋至夜霜飛。北斗星前橫度（集作旅）雁，南樓月下擣寒衣。
夜深聞雁腸欲絕，獨坐縫衣燈又滅。暗啼羅帳空自憐，夢度陽關向誰說。
每憐容貌宛如神，如何薄命不勝人。願君朝夕燕山至，好作明年楊柳春。
[頁]卷,冊....[315]24,2
第626筆
　　　　雜曲歌辭　同前（李白）
漢帝重（一作寵）阿嬌，貯之黃金屋。咳唾落九天，隨風生珠玉。
寵極愛還歇，妒深情卻疏。長門一步地，不肯暫回車。
雨落不上天，水覆難再（一作重難）收。君情與妾意，各自東西流。
昔日芙蓉花，今成斷根草。以色事他人，能得幾時好。
[頁]卷,冊....[315]24,2
第627筆
　　　　雜曲歌辭　同前（孟郊）
不惜十指弦，為君千萬彈。常恐新聲至（一作發），坐使（一作使我）故聲（一作曲）殘。
棄置今日悲，即是昨日歡。將新變故易，持故為新難。
青山有蘼蕪，淚葉長不乾。空令後代人，采掇幽思攢（一作思幽蘭）。
[頁]卷,冊....[315]24,2
第628筆
　　　　雜曲歌辭　同前（張籍）
薄命婦，良家子，無事從軍去萬里。漢家天子平四夷，護羌都尉裹屍歸。
念君此行為死別，對君裁縫泉下衣。與君一日為夫婦，千年萬歲亦相守。
君愛龍城征戰功，妾願青樓歡樂同。人生各各有所欲，詎得將心入君腹。
[頁]卷,冊....[315]24,2
第629筆
　　　　雜曲歌辭　同前三首（李端）[315]
憶妾初嫁君，花鬟如綠雲。回燈入綺帳，對（一作轉）面脫羅裙。
折步教人學，偷香與客熏。容顏南國重，名字北方聞。
一從失恩意，轉覺身憔悴。對鏡不梳頭，倚窗空落淚。
新人莫恃新，秋至會無春。從來閉在長門者，必是宮中第一人。

玉壘城邊爭走馬，銅蹄（集作駝）市裏共乘舟。鳴環動佩思無盡，掩袖低巾淚不流。
疇昔將歌邀客醉，如今欲舞對君羞。忍懷賤妾平生曲，獨上襄陽舊酒樓。

自從君棄妾，憔悴不羞人。惟餘壞粉淚，未免映衫勻。

[頁]卷,冊....[316]24,2
第630筆
　　　　雜曲歌辭　同前（盧綸）
妾年初二八，兩度嫁狂夫。薄命今猶在，堅貞掃地無。
[頁]卷,冊....[316]24,2
第631筆
　　　　雜曲歌辭　同前（盧弼）
君恩已斷盡成空，追想嬌歡恨莫窮。長為蕣華光曉日，誰知團扇送秋風。
黃金買賦心徒切，清路飛塵信莫通。閒憑玉欄思舊事，幾回春暮泣殘紅。
[頁]卷,冊....[316]24,2
第632筆
　　　　雜曲歌辭　同前（胡曾）
阿嬌初失漢皇恩，舊賜羅衣亦罷熏。欹枕夜悲金屋雨，卷簾朝泣玉樓雲。
宮前葉落鴛鴦瓦，架上塵生翡翠裙。龍騎不巡時漸久，長門長（集作空）掩綠苔文。
[頁]卷,冊....[316]24,2
第633筆
　　　　雜曲歌辭　同前（王貞白）
薄命頭欲白，頻年嫁不成。秦娥未十五，昨夜事公卿。
豈有機杼力，空傳歌舞名。妾專修婦德，媒氏卻[316]相輕。
[頁]卷,冊....[317]24,2
第634筆
　　　　雜曲歌辭　羽林行（王建）
長安惡少出名字，樓下劫商樓上醉。天明下直明光宮，散入五陵松柏中。
百回殺人身合死，赦書尚有收城功。九衢一日消息定，鄉吏籍中重改姓。
出來依舊屬羽林，立在殿前射飛禽。
[頁]卷,冊....[317]24,2
第635筆
　　　　雜曲歌辭　同前（孟郊）
朔雪寒斷指，朔風勁裂冰。胡中射鵰者，此日猶不能。
翩翩羽林兒，錦臂飛蒼鷹。揮鞭決（集作快）白馬，走出黃河凌。
[頁]卷,冊....[317]24,2
第636筆
　　　　雜曲歌辭　同前（鮑溶）
朝出羽林宮，入參雲臺議。獨請萬里行，不奏和親事。
君王重年少，深納開邊利。寶馬雕玉鞍，一朝從萬騎。
煌煌都門外，祖帳光七貴。歌鐘樂行軍，雲物慘別地。
簫笳整部曲，幢蓋動郊次。臨風親戚懷，滿袖兒女淚。
行行復何贈，長劍報恩字。
[頁]卷,冊....[317]24,2
第637筆
　　　　雜曲歌辭　白馬篇（李白）
龍馬花雪毛，金鞍五陵豪。秋霜切玉劍，落日明珠袍。
鬥雞事萬乘，軒蓋一何高。弓摧宜（集作南）山虎，手接泰山猱。
酒後競風彩，三杯弄寶刀。殺人如翦草，劇孟同遊遨。
發憤去函谷，從軍向臨洮。叱吒萬戰場（一作經百戰），匈奴盡波濤（集作奔逃）。
歸來使酒氣，未肯拜蕭曹。羞入原憲室，荒徑（集作淫）隱蓬蒿。
[頁]卷,冊....[317]24,2
第638筆
　　　　雜曲歌辭　升天行（僧齊己）[317]
身不沈，骨不重。驅青鸞，駕白鳳。
幢蓋飄飄入冷空，天風瑟瑟星河動。瑤闕參差阿母家，樓臺戲閉凝彤霞。
五三仙子（集作三五）乘龍車，堂前碾爛蟠桃花。回頭卻顧蓬山（集作萊）頂，一點濃嵐在深井。
[頁]卷,冊....[318]24,2
第639筆
　　　　雜曲歌辭　神仙曲（李賀）
碧峰海面藏靈書，上帝揀作神仙居。晴時（集作清明）笑語聞空虛，鬥乘巨浪騎鯨魚。
春羅翦字邀王母，共宴紅樓最深處。鶴羽衝風過海遲，不如卻使青龍去。
猶疑王母不相許，垂露娃鬟更傳語。
[頁]卷,冊....[318]24,2
第640筆
　　　　雜曲歌辭　北風行（李白）
燭龍棲寒門，光曜猶旦開。日月照之何不及此，惟有北風怒號天上來。
燕山雪花大如席，片片吹落軒轅臺。幽州思婦十二月，停歌罷笑雙蛾摧。
倚門望行人，念君長城苦寒良可哀。別時提劍救邊去，遺此虎文金髀釵（集作鞞靫）。
中有一雙白羽箭，蜘蛛結網生塵埃。箭空在，人今戰死不復迴。
不忍見此物，焚之已成灰。黃河捧土尚可塞，北風雨雪恨難裁（一作哉）。
[頁]卷,冊....[318]24,2
第641筆
　　　　雜曲歌辭　苦熱行（王維）
赤日滿天地，火雲成山嶽。草木盡焦卷，川澤皆竭涸。
輕紈覺衣重，密樹苦陰薄。莞簟不可近，絺綌再三濯。
思出宇宙外，曠然在寥廓。長風萬里來，江海蕩煩濁。
卻顧身為患，始知心未覺。忽入甘露門，宛然清涼樂。
[頁]卷,冊....[318]24,2
第642筆
　　　　雜曲歌辭　同前（王轂）
祝融南來鞭火龍，火旗焰焰燒天紅。日輪當午凝不去，萬國如在洪爐中。
五嶽翠乾雲彩滅，陽侯海底愁[318]波竭。何當一夕金風發，為我掃卻天下熱。
[頁]卷,冊....[319]24,2
第643筆
　　　　雜曲歌辭　同前（僧皎然）
六月金數伏，茲辰日在庚。炎曦曝（集作爍）肌膚，毒霧昏檐楹（集作性情）。
安得奮翅（集作輕）翮，超遙出雲征。不知天地心，如何匠生成。
火德燒百卉，瑤草不及榮。省客當此時，忽貽懷中瓊。
捧玩煩袂滌，嘯歌美風生。遲君佐元氣，調使四序平。
中令霜不祆，火餘氣常貞。江南詩騷客，休吟苦熱行。
[頁]卷,冊....[319]24,2
第644筆
　　　　雜曲歌辭　同前（僧齊己）
離宮劃開赤帝怒，喝起六龍奔日馭。下土熬熬若煎煮，蒼生惶惶無處處。
火雲崢嶸焚泬寥，東皋老農腸欲焦。何當一雨蘇我苗，為君擊壤歌帝堯。
[頁]卷,冊....[319]24,2
第645筆
　　　　雜曲歌辭　太行苦熱行（劉長卿）
迢迢太行路，自古稱險惡。千騎儼欲前，群峰望如削。
火雲從中起（集作出），仰視飛鳥落。汗馬臥高原，危旌倚長薄。
清風何不至，赤日方煎爍。石露（集作枯）山木焦，鱗窮水泉涸。
九重今旰食，萬里傳明略。諸將候軒車，元凶愁鼎鑊。
何勞短兵接，自有長纓縛。通越事豈難，渡瀘功未博。
朝辭羊腸阪，夕望貝丘郭。漳水斜遶營，常山遙入幕。
永懷姑蘇下，因（集作遙）寄建安作。白雪和誠難，滄波意空託。
陳琳書記好，王粲從軍樂。早晚歸漢庭，隨君（集作公）上麟閣。
[頁]卷,冊....[319]24,2
第646筆
　　　　雜曲歌辭　同前（獨孤及）
駟馬上太行，修途亙遼碣。王程無留駕，日昃未遑歇。
請問此何時，恢台朱明月。長蛇稽天討，上將方北[319]伐。
明主命使臣，皇華得時傑。已忘羊腸險，豈憚溫（集作溼）風入（集作熱）。
搖策汗滂沱（集作滄），登崖（集作岸）思紆結。炎雲如煙火，溪谷將恐竭。
晝景赩可畏，涼飆何由發。山長飛鳥墮，目極行車絕。
趙魏方俶擾，安危俟明哲。歸路豈不懷，飲冰有苦節。
會同傳檄至，疑議立談決。況有阮元瑜，翩翩秉書札。
起予歌赤阪，永好踰白雪。維念剖竹人，無因執羈紲。
[頁]卷,冊....[320]24,2
第647筆
　　　　雜曲歌辭　春日行（李白）
深宮高樓入紫清，金作蛟龍盤繡（一作繡作）楹。佳人當窗弄白日，弦將手語彈鳴箏。
春風吹落君玉耳，此曲乃是升天行。因出天池汎蓬瀛，樓船蹙沓波浪驚。
三千雙蛾獻歌笑，撾鐘考鼓宮殿傾，萬姓聚舞歌太平。我無為，
人自寧。三十六帝欲相迎，仙人飄翩下雲軿。帝不去，
留鎬京。安能為軒轅，獨往入窅冥。小臣拜獻南山壽，
陛下萬古垂鴻名。
[頁]卷,冊....[320]24,2
第648筆
　　　　雜曲歌辭　同前（張籍）
春日融融池上暖，竹牙出土蘭心短。草堂晨起酒半醒，家僮報我園花滿。
頭上皮冠未曾整，直入花間不尋徑。樹樹殷勤盡遶行，舉（集作攀）枝未遍春日暝。
不用積金著青天，不用服藥求神仙。但願園裏花長好，一生飲酒花前老。
[頁]卷,冊....[320]24,2
第649筆
　　　　雜曲歌辭　朗月行（李白）
小時不識月，呼作白玉盤。又疑瑤臺鏡，飛在青（集作白）雲端。
仙人垂兩足，桂樹作團團。白兔擣藥成，問言與誰餐。
蟾蜍蝕圜影，天明夜已殘。羿昔落九烏，天人清且安。
陰精此淪惑，去去不足觀。憂來其如何，惻[320]（集作悽）愴摧心肝。
[頁]卷,冊....[321]24,2
第650筆
　　　　雜曲歌辭　前有一尊酒行二首（李白）
春風東來忽相過，金尊綠酒生微波。落花紛紛稍覺多，美人欲醉朱顏酡。
青軒桃李能幾何，流光欺人忽蹉跎。君起舞，日西夕。
當年意氣不肯傾（集作平），白髮如絲歎何益。

琴奏龍門之綠桐，玉壺美酒清若空。催弦拂柱與君飲，看朱成碧顏始紅。
胡姬貌如花，當鑪笑春風。笑春風，舞羅衣。
君今不醉欲（集作將）安歸。

[頁]卷,冊....[321]24,2
第651筆
　　　　雜曲歌辭　緩歌行（李頎）
小來託身攀貴遊，傾財破產無所憂。暮擬經過石渠署，朝將出入銅龍樓。
結交杜陵輕薄子，謂言可生復可死。一沈一浮會有時，棄我翻然如脫屣。
男兒立身須自彊，十五閉戶潁水陽。業就功成見明主，擊鐘鼎食坐華堂。
二八蛾眉梳墮馬，美酒清歌曲房下。文昌宮中賜錦衣，長安陌上退朝歸。
五侯（集作陵）賓從莫敢視，三省官僚揖者稀。早知今日讀書是，悔作從來（集作前）任俠非。
[頁]卷,冊....[321]24,2
第652筆
　　　　雜曲歌辭　結客少年場行（虞世南）
韓魏多奇節，倜儻遺名（集作聲）利。共矜然諾心，各負縱橫志。
結友（集作交）一言重，相思（集作期）千里至。綠沈明月弦，金絡浮雲轡。
吹簫入吳市，擊筑游燕肆。尋源博望侯，結客遠相求。
少年重（集作懷）一顧，長驅背隴頭。燄燄霜戈（集作戈霜）動，耿耿劍虹浮。
天山冬夏雪，交河南北流。雲起龍沙暗，木落雁行（集作門）秋。
輕生徇知己，非是為身謀。
[頁]卷,冊....[321]24,2
第653筆
　　　　雜曲歌辭　同前（虞羽客）
幽并俠少年，金絡控連錢。竊符方救趙，擊筑正懷燕。
輕生辭鳳闕，揮袂上祁連。陸離橫寶劍，出沒驚（集作騖）徂旃。
蒙輪恆顧敵，超乘忽爭先。摧枯逾百戰，拓地遠三千。
骨都魂已散，樓蘭首復傳。龍城含曉霧，瀚海隔（集作接）遙天。
歌吹金微返，振旅玉門旋。烽火今已息，非復照甘泉。
[頁]卷,冊....[322]24,2
第654筆
　　　　雜曲歌辭　同前（盧照鄰）
長安重遊俠，洛陽富才雄。玉劍浮雲騎，金鞍（集作鞭）明月弓。
鬥雞過渭北，走馬向關東。孫賓遙見待，郭解暗相通。
不受千金爵，誰論萬里功。將軍下天上，虜騎入雲中。
烽火夜似月，兵氣曉成虹。橫行徇知己，負羽遠從戎。
龍旌昏朔霧，鳥陣卷寒風。追奔瀚海咽，戰罷陰山空。
歸來謝天子，何如馬上翁。
[頁]卷,冊....[322]24,2
第655筆
　　　　雜曲歌辭　同前（李白）
紫燕黃金瞳，啾啾（一作稜稜）搖綠鬉。平明相馳逐，結客洛門東。
少年學劍術，凌轢白猿公。珠袍曳錦帶，匕首插吳鴻。
由來萬夫勇，挾此生雄風。託交從劇孟，買醉入新豐。
笑盡一杯酒，殺人都市中。羞道易水寒，從令日貫虹。
燕丹事不立，虛沒秦帝宮。舞陽死灰人，安可與成功。
[頁]卷,冊....[322]24,2
第656筆
　　　　雜曲歌辭　同前（沈彬）
重義輕生一劍知，白虹貫日報讎歸。片心惆悵清平世，酒市無人問布衣。
[頁]卷,冊....[322]24,2
第657筆
　　　　雜曲歌辭　少年子（李百藥）
少年飛翠蓋，上路動（集作勒）金鑣。始酌文君酒，新吹弄玉簫。
少年不歡樂，何以盡芳朝。千金笑裏面，一搦[322]抱（集作掌）中腰。
挂冠（集作纓）豈憚宿，迎拜（一作落珥）不勝嬌。寄語少年子，無辭歸路遙。
[頁]卷,冊....[323]24,2
第658筆
　　　　雜曲歌辭　同前（李白）
青雲少年子，挾彈章臺左。鞍馬四邊開，突如流星過。
金丸落飛鳥，夜入瓊樓臥。夷齊是何人，獨守西山餓。
[頁]卷,冊....[323]24,2
第659筆
　　　　雜曲歌辭　少年樂（李賀）
芳草落花如錦地，二十長遊醉鄉裏。紅纓不重（集作動）白馬驕，垂柳金絲香拂水。
吳娥未笑花不開，綠鬢聳墮蘭雲起。陸郎倚醉牽羅袂，奪得寶釵金翡翠。
[頁]卷,冊....[323]24,2
第660筆
　　　　雜曲歌辭　同前（張祜）
二十便封侯，名居第一流。綠鬟深小院，清管下高樓。
醉把金船擲，閒敲玉鐙遊。帶盤紅鼴鼠，袍砑紫犀牛。
錦袋歸調箭，羅鞋起撥毬。眼前長貴盛，那信世間愁。
[頁]卷,冊....[323]24,2
第661筆
　　　　雜曲歌辭　少年行三首（李白）
擊筑飲美酒，劍歌易水湄。經過燕太子，結託并州兒。
少年負壯氣，奮烈自有時。因聲（集作擊）魯句踐，爭情（一作博）勿相欺。

五陵年少金市東，銀鞍白馬度春風。落花踏盡遊何處，笑入胡姬酒肆中。

君不見淮南少年遊俠客，白日毬獵夜擁擲。呼盧百萬終不惜，報讎千里如咫尺。
少年遊俠好經過，渾身裝束皆綺羅。蘭蕙相隨喧妓女，風光去處滿笙歌。
驕矜自言不可有，俠士堂中養來久。好鞍好馬乞與人，[323]十千五千旋沽酒。
赤心用盡為知己，黃金不惜栽桃李。桃李栽來幾度春，一回花落一回新。
府縣盡為門下客，王侯皆是平交人。男兒百年且樂命，何須徇書受貧病。
男兒百年且榮身，何須徇節甘風塵。衣冠半是征戰士，窮儒浪作林泉民。
遮莫枝根長百丈，不如當代多還往。遮莫姻親連帝城，不如當身自簪纓。
看取富貴眼前者，何用悠悠身後名。

[頁]卷,冊....[324]24,2
第662筆
　　　　雜曲歌辭　同前四首（王維）
新豐美酒斗十千，咸陽遊俠多少年。相逢意氣為君飲，繫馬高樓垂柳邊。

漢家君臣歡宴終，高議雲臺論戰功。天子臨軒賜侯印，將軍佩出明光宮。

出身仕漢羽林郎，初隨驃騎戰漁陽。孰知不向邊庭苦，縱死猶聞俠骨香。

一身能臂（集作擘）兩雕弧，虜騎千群（集作重）只似無。偏坐金鞍調白羽，紛紛射殺五單于。

[頁]卷,冊....[324]24,2
第663筆
　　　　雜曲歌辭　同前二首（王昌齡）
西陵俠年少，送客過長亭。青槐夾兩路（集作道），白馬如流星。
聞道羽書急，單于寇井陘。氣高輕赴難，誰顧燕山銘。

走馬還（集作遠）相尋，西樓下夕陰。結交期一劍，留意贈千金。
高閣歌聲遠，重關柳色深。夜閒須盡醉，莫負百年心。
[頁]卷,冊....[324]24,2
第664筆
　　　　雜曲歌辭　同前（張籍）
少年從出獵（集作獵出）長楊，禁中新拜羽林郎。獨到輦前射雙虎，君王手賜黃金鐺（集作璫）。
日日鬥雞都市裏，[324]贏得寶刀重刻字。百里報讎夜出城，平明還在倡樓醉。
遙聞虜到平陵下，不待詔書行上馬。斬得名王獻桂宮，封侯起第一日中。
不為六郡良家子，百戰始取邊城功。
[頁]卷,冊....[325]24,2
第665筆
　　　　雜曲歌辭　同前三首（李嶷）
十八羽林郎，戎衣事（集作侍）漢王。臂鷹金殿側，挾彈玉輿旁。
馳道春風起，陪遊出建章。

侍獵長楊下，承恩更射飛。塵生馬影滅，箭落雁行稀。
薄暮歸隨（集作隨天）仗，聯翩入瑣闈。

玉劍膝邊橫，金杯馬上傾。朝遊茂陵道，暮宿鳳凰城。
豪吏多猜忌，無勞問姓名。

[頁]卷,冊....[325]24,2
第666筆
　　　　雜曲歌辭　同前（劉長卿）
射飛誇侍獵，行樂愛聯鑣。薦枕青蛾豔，鳴鞭白馬驕。
曲房珠翠合，深巷管弦調。日晚春風裏，衣香滿路飄。
[頁]卷,冊....[325]24,2
第667筆
　　　　雜曲歌辭　同前四首（令狐楚）
少小邊州慣放狂，驏騎蕃馬射黃羊。如今年事無筋力，猶倚營門數雁行。

家本清河住五城，須憑弓箭得功名。等閒飛鞚秋原上，獨向寒雲試射聲。

弓背霞明劍照霜，秋風走馬出咸陽。未收天子河湟地，不擬回頭望故鄉。

霜滿中庭月過（集作滿）樓，金尊玉柱對清秋。當年稱意須為樂，不到天明未肯休。

[頁]卷,冊....[325]24,2
第668筆
　　　　雜曲歌辭　同前二首（杜牧）
官為駿馬監，職帥羽林兒。兩綬藏不見，落花何處期。
獵敲白玉鐙，怒袖紫金鎚。田竇長留醉，蘇辛曲護[325]（集作讓）岐。
豪持出塞節，笑別遠山眉。捷報雲臺賀，公卿拜壽卮。

連環羈玉聲光碎，綠錦蔽泥虯卷高。春風細雨走馬去，珠落璀璀白罽袍。

[頁]卷,冊....[326]24,2
第669筆
　　　　雜曲歌辭　同前三首（杜甫）
莫笑田家老瓦盆，自從盛酒長兒孫。傾銀注瓦驚人眼，共醉終同臥竹根。

巢燕養雛渾去盡，紅花結子已無多。黃衫年少來宜數，不見堂前東逝波。

馬上誰家白面（一作薄媚）郎，臨階下馬坐人床。不通姓字粗豪甚，指點銀瓶索酒嘗。

[頁]卷,冊....[326]24,2
第670筆
　　　　雜曲歌辭　同前（張祜）
少年足（集作年少好）風情，垂鞭賣眼（集作眥睚）行。帶金師子小，裘錦騏驎獰。
選（集作揀）匠裝金（集作銀）鐙，推（集作堆）錢買〔鈿〕（細）箏。李陵雖效死，時論得虛名。
[頁]卷,冊....[326]24,2
第671筆
　　　　雜曲歌辭　同前（韓翃）
千點斕斒噴玉（集作玉勒）驄，青絲結尾繡纏騣。鳴鞭晚（集作曉）出章臺路，葉葉春依（集作衣）楊柳風。
[頁]卷,冊....[326]24,2
第672筆
　　　　雜曲歌辭　同前（施肩吾）
醉騎白馬走空衢，惡少皆稱電不如。五鳳街頭閒勒轡，半垂衫袖揖金吾。
[頁]卷,冊....[326]24,2
第673筆
　　　　雜曲歌辭　同前三首（僧貫休）
錦衣鮮華手擎鶻，閒行氣貌多輕忽。稼穡艱難總不知，五帝三皇是何物。

自拳五色毬，迸入他人宅。卻捉蒼頭奴，玉鞭打一百。
[326]
面白如削玉，猖狂曲江曲。馬上黃金鞍，適來新賭得。

[頁]卷,冊....[327]24,2
第674筆
　　　　雜曲歌辭　同前（韋莊）
五陵豪客多，買酒黃金賤。醉下酒家樓，美人雙翠幰。
揮劍邯鄲市，走馬梁王苑。樂事殊未央，年華已云晚。
[頁]卷,冊....[327]24,2
第675筆
　　　　雜曲歌辭　漢宮少年行（李益）
君不見上宮警夜營八屯，鼕鼕街鼓朝朱軒。玉階霜仗擁未合，少年排入銅龍門。
暗聞弦管九天上，宮漏沈沈清吹繁。纔明走馬絕馳道，呼鷹挾彈通繚垣。
玉籠金瑣養黃口，探雛取卵伴王孫。分曹六博快一擲，迎歡先意笑語喧。
巧為柔媚學優孟，儒衣嬉戲冠沐猿。晚來香街經柳市，行過倡市宿桃根。
相逢杯酒一言失，回朱點白聞至尊。金張許史伺顏色，王侯將相莫敢論。
豈知人事無定勢，朝歡暮戚如掌翻。椒房寵移子愛奪，一夕秋風生戾園。
徒用黃金將買賦，寧知白玉暗成痕。持杯收水水已覆，徙薪避火火更燔。
欲求四老張丞相，南山如天不可上。
[頁]卷,冊....[327]24,2
第676筆
　　　　雜曲歌辭　長樂少年行（崔國輔）
遺卻珊瑚鞭，白馬驕不行。章臺折楊柳，春草（集作日）路旁情。
[頁]卷,冊....[327]24,2
第677筆
　　　　雜曲歌辭　長安少年行十首（李廓）
金紫少年郎，繞街鞍馬光。身從左中尉，官屬右春坊。
剷戴揚州帽，重熏異國香。垂鞭踏青草，來去杏園芳。
[327]
追逐輕薄伴，閒遊不著緋。長攏出獵馬，數換打毬衣。
曉日尋花去，春風帶酒歸。青樓無晝夜，歌舞歇時稀。

日高春睡足，帖馬賞年華。倒插銀魚袋，行隨金犢車。
還攜新市酒，遠醉曲江花。幾度歸侵黑，金吾送到家。

好勝耽長行，天明燭滿樓。留人看獨腳，賭馬換偏頭。
樂奏曾無歇，杯巡不暫休。時時遙冷笑，怪客有春愁。

遨遊攜豔妓，裝束似男兒。杯酒逢花住，笙歌簇馬吹。
鶯聲催曲急，春色訝（集作送）歸遲。不以聞街鼓，華筵待月移。

賞春惟逐勝，大宅可曾歸。不樂還逃席，多狂慣衩衣。
歌人踏月起，語燕卷簾飛。好婦（集作婦好）惟相妒，倡樓不醉稀。

戟門連日閉，苦飲惜殘春。開瑣通新客，教姬屈醉人。
請（集作倩）歌牽白馬，自舞踏紅茵。時輩皆相許，平生不負身。

新年高殿上，始見有光輝。玉雁排方帶，金鵝立仗衣。
酒深和碗賜，馬疾打珂飛。朝下人爭看，香街意氣歸。

遊市慵騎馬，隨姬入坐車。樓邊聽歌吹，簾外市釵（集作見鶯）花。
樂眼從人鬧，歸心畏日斜。蒼頭來去報，飲伴到倡家。
[328]
小婦教鸚鵡，頭邊喚醉醒。犬嬌眠玉簟，鷹掣撼金鈴。
碧地攢花障，紅泥待客亭。雖然長按曲，不飲不曾聽。

[頁]卷,冊....[329]24,2
第678筆
　　　　雜曲歌辭　同前（僧皎然）
翠樓春酒蝦蟆陵，長安少年皆共矜。紛紛半醉綠槐道，蹀躞花驄驕不勝。

[頁]卷,冊....[329]24,2
第679筆
　　　　雜曲歌辭　渭城少年行（崔顥）
洛陽二（集作三）月梨花飛，秦地行人春憶歸。揚鞭走馬城南陌，朝逢驛使秦川客。
驛使前日發章臺，傳道長安春早來。棠梨宮中燕初至，葡萄館裏花正開。
念此使人歸更早，三月便達長安道。長安道上春可憐，搖風蕩日曲河邊。
萬戶樓臺臨渭水，五陵花柳滿秦川。秦川寒食盛繁華，遊子春來喜見花（集作不見花）。
鬥雞下杜塵初合，走馬章臺日半斜。章臺帝城稱貴里，青樓日晚歌鐘起。
貴里豪家白馬驕，五陵年少不相饒。雙雙挾彈來金市，兩兩鳴鞭上渭橋。
渭城橋頭酒新熟，金鞍白馬誰家宿。可憐錦瑟箏琵琶，玉臺清酒就君（集作倡）家。
小婦春來不解羞，嬌歌一曲楊柳花。
[頁]卷,冊....[329]24,2
第680筆
　　　　雜曲歌辭　邯鄲少年行（高適）
邯鄲城南遊俠子，自矜生長邯鄲裏。千場縱博家仍富，幾度報讎身不死。
宅中歌笑日紛紛，門外車馬如雲屯（集作常如雲）。未知肝膽向誰是，令人卻憶平原君。
君不見今人交態薄，黃金用盡還疏索。以茲感激（一作歎）辭舊遊，更於時事無所求。
且與少年飲美酒，往來射獵西山頭。
[頁]卷,冊....[329]24,2
第681筆
　　　　雜曲歌辭　同前（鄭錫）[329]
霞鞍金口騮，豹袖紫貂裘。家住叢臺下（集作近），門前漳水流。
喚人呈楚舞，借客試吳鉤。見說秦兵至，甘心赴國讎。
[頁]卷,冊....[330]24,2
第682筆
　　　　雜曲歌辭　輕薄篇（李益）
豪不必馳千騎，雄不在垂雙鞬。天生俊氣自相逐，出與鵰鶚同飛翻。
朝行九衢不得意，下鞭走馬城西原。忽聞燕雁一聲去，迴鞭挾彈平陵園。
歸來青樓曲未半，美人玉色當金尊。淮陰少年不相下，酒酣半笑倚市門。
安知我有不平色，白日欲顧（集作落）紅塵昏。死生容易如反掌，得意失意由一言。
少年但飲莫相問，此中報讎亦報恩。
[頁]卷,冊....[331]25,2
第683筆
　　　　雜曲歌辭　同前二首（僧貫休）
繡林錦野，春態相壓。誰家少年，馬蹄蹋蹋。
鬥雞走狗夜不歸，一擲賭卻如花妾。惟（集作誰）云不顛不狂，其名不彰，
悲夫。

木落蕭蕭，蛩鳴唧唧。不覺朱蔫臉紅，霜劫鬢漆。
世途多事，泣向秋日。方吟少壯不努力，老大徒傷悲，
如何。

[頁]卷,冊....[331]25,2
第684筆
　　　　雜曲歌辭　輕薄行（僧齊己）
玉鞭金鐙驊騮蹄，橫眉吐氣如虹霓。五陵春暖芳草齊，笙歌到處花成泥。
日沈月上且鬥雞，醉來莫問天[331]高低。伯陽道德何涕唾，仲尼禮樂徒卑棲。
[頁]卷,冊....[332]25,2
第685筆
　　　　雜曲歌辭　灞上輕薄行（孟郊）
長安無緩步，況值天景暮。相逢灞滻間，親戚不相顧。
自歎方拙身，忽隨輕薄倫。常恐失所避，化為車轍塵。
此中生白髮，疾走亦未歇。
[頁]卷,冊....[332]25,2
第686筆
　　　　雜曲歌辭　遊俠篇（崔顥）
少年負膽氣，好勇復知機。仗劍出門去，孤城逢合圍。
殺人遼水上，走馬漁陽歸。錯落金瑣甲，蒙茸貂鼠衣。
還家行且獵，弓矢速如飛。地迥鷹犬疾，草深狐兔肥。
腰間懸（集作帶）兩綬，轉眄生光輝。顧謂今日戰，何如隨建威。
[頁]卷,冊....[332]25,2
第687筆
　　　　雜曲歌辭　遊俠行（孟郊）
壯士性剛決，火中見石裂。殺人不迴頭，輕生如暫別。
豈知眼有淚，肯白頭上髮。平生無恩酬，劍閒一百月。
[頁]卷,冊....[332]25,2
第688筆
　　　　雜曲歌辭　俠客行（李白）
趙客縵胡纓，吳鉤霜雪明。銀鞍照白馬，颯沓如流星。
十步殺一人，千里不留行。事了拂衣去，深藏身與名。
閒過信陵飲，脫劍膝前橫。將炙啖朱亥，持觴勸侯嬴。
三杯吐然諾，五嶽倒為輕。眼花耳熱後，意氣素霓生。
救趙揮金槌，邯鄲先震驚。千秋二壯士，烜赫大梁城。
縱死俠骨香，不慚世上英。誰能書閣下，白首太玄經。[332]
[頁]卷,冊....[332]25,2
第689筆
　　　　雜曲歌辭　同前（元稹）
俠客不怕死，怕在事不成。事成不肯藏姓名，我非竊賊誰夜行。
白日堂堂殺袁盎，九衢草草人面青。此客此心師海鯨，海鯨露背橫滄溟。
海濱分作兩處生，海鯨分海減海力。俠客有謀人不測，三尺鐵蛇延二國。
[頁]卷,冊....[333]25,2
第690筆
　　　　雜曲歌辭　同前（溫庭筠）
欲出鴻都門，陰雲蔽城闕。寶劍黯如水，微紅溼餘血。
白馬夜頻嘶（一作驚），三更霸陵雪。
[頁]卷,冊....[333]25,2
第691筆
　　　　雜曲歌辭　行行遊且獵篇（李白）
邊城兒，生年不讀一字書，但知遊獵誇輕趫。胡馬秋肥宜白草，
騎來躡影何矜（一作可憐）驕。金鞭拂雲揮鳴鞘，半酣呼鷹出遠郊。弓彎滿月不虛發，
雙鶬迸落連飛髇。海邊觀者皆辟易，猛氣英風振沙磧。儒生不及遊俠人，
白首下帷復何益。
[頁]卷,冊....[333]25,2
第692筆
　　　　雜曲歌辭　遊子吟（孟郊）
慈母手中線，遊子身上衣。臨行密密縫，意恐遲遲歸。
誰言寸草心，報得三春暉。
[頁]卷,冊....[333]25,2
第693筆
　　　　雜曲歌辭　同前（顧況）
故櫪思疲馬，故巢思迷禽。浮雲蔽我鄉，躑躅遊子吟。
遊子悲久滯，浮雲鬱東岑。客堂無絲桐，落葉如秋霖。
艱哉遠遊子，所以悲滯淫。一為浮雲詞，憤塞誰能禁。
馳暉（集作歸）百年內，惟願展所欽。胡為不歸歟，坐使年病侵。
未老霜遶鬢，非狂火燒心。太行何艱哉，北斗不可斟。
夜晴星河出，耿耿辰與參。佳人敻青天，尺素重於金。
泬寥群動異，眇默諸境森。苔衣上閒階，蜻蛚（集作蟋蟀）催寒砧。
立身計幾誤，道險無容[333]針。三年不還家，萬里遺錦衾。
夢魂無重阻，離憂因（集作罔）古今。胡為不歸歟，孤負丘中琴。
腰下是何物，牽纏曠登尋。朝與名山期，夕宿楚水陰。
楚水殊演漾，名山杳嶇嶔。客從洞庭來，婉孌瀟湘深。
橘柚在南國，鴻雁遺秋音。下有碧草洲，上有青橘林。
引燭窺洞穴，凌波睥天琛。蒲荷影參差，鳧鶴雛淋涔。
浩歌惜芳杜，散髮輕華簪。胡為不歸歟，淚下霑衣襟。
鳶飛戾霄漢，螻蟻制鱣鱘。赫赫大聖朝，日月光照臨。
聖主雖啟迪，奇人分堙沈。層城發（集作登）雲韶，玉（集作王）府鏘球琳。
鹿鳴志豐草，況復虞人箴。
[頁]卷,冊....[334]25,2
第694筆
　　　　雜曲歌辭　同前（李益）
女羞夫婿蕩，客恥主人賤。遭遇同眾流，低回愧相見。
君非青銅鏡，何事空照面。莫以衣上塵，不謂心如練。
人生當榮盛，待士勿言倦。君看白日馳，何異弦上箭。
[頁]卷,冊....[334]25,2
第695筆
　　　　雜曲歌辭　壯士吟（賈島）
壯士不曾悲，悲即無回期。如何易水上，未歌先淚垂。
[頁]卷,冊....[334]25,2
第696筆
　　　　雜曲歌辭　壯士行（劉禹錫）
陰風振寒郊，猛虎正咆哮。徐行出燒地，連吼入黃茆。
壯士走馬去，鐙前彎玉弰。叱之使人立，一發如鈹交。
悍睛忽星墜，飛血濺林梢。彪炳為我席，羶腥充我庖。
里中欣害除，賀酒紛號呶（集作呶號）。明日長橋上，傾城看斬蛟。
[頁]卷,冊....[334]25,2
第697筆
　　　　雜曲歌辭　同前（鮑溶）
西方太白高，壯士羞病死。心知報恩處，對酒歌易水。
砂鴻嗥天末，橫劍別妻子。蘇武執節歸，班超束書[334]起。
山河不足重，重在遇知己。
[頁]卷,冊....[335]25,2
第698筆
　　　　雜曲歌辭　同前（施肩吾）
一斗之膽撐臟腑，如磥之筋礙臂骨。有時誤入千人叢，自覺一身橫突兀。
當今四海無煙塵，胸襟被壓不得伸。凍梟殘蠆我不取，汙我匣裏青蛇鱗。
[頁]卷,冊....[335]25,2
第699筆
　　　　雜曲歌辭　浩歌（李賀）
南風吹山作平地，帝遣天吳移海水。王母桃花千遍紅，彭祖巫咸幾回死。
青毛驄馬參差錢，嬌春楊柳含細（一作緗）煙。箏人勸我金屈卮，神血未凝身問誰。
不須浪飲（一作亂舞）丁督護，世上英雄本無主。買絲繡作平原君，有酒惟澆趙州土。
漏催水咽玉蟾蜍，衛娘髮薄不勝梳。看（一作羞）見秋眉換深（集作新）綠，二十男兒那刺促。
[頁]卷,冊....[335]25,2
第700筆
　　　　雜曲歌辭　浩歌行（白居易）
天長地久無終畢，昨夜今朝又明日。鬢髮蒼浪牙齒疏，不覺身年四十七。
前去五十有幾年，把鏡照面心茫然。既無長繩繫白日，又無大藥駐朱顏。
朱顏日漸不如故，青史功名在何處。欲留年少待富貴，富貴不來年少去。
去復去兮如長河，東流赴海無迴波。賢愚貴賤同歸盡，北邙冢墓高嵯峨。
古來（一作今）如此非獨我，未死有酒且酣歌。顏回短命伯夷餓，我今所得亦已多。
功名富貴須待命，命若不來知（一作爭）奈何。
[頁]卷,冊....[335]25,2
第701筆
　　　　雜曲歌辭　歸去來引（張熾）
歸去來，歸期不可違，相見故明月，浮雲共我歸。
[頁]卷,冊....[335]25,2
第702筆
　　　　雜曲歌辭　麗人曲（崔國輔）
紅顏稱絕代，欲並真無侶。獨有鏡中人，由來自相許。
[頁]卷,冊....[336]25,2
第703筆
　　　　雜曲歌辭　麗人行（杜甫）
三月三日天氣新，長安水邊多麗人。態濃意遠淑且真，肌理細膩骨肉勻。
繡（一作畫）羅衣裳照暮春，蹙金孔雀銀麒麟。頭上何所有，翠微（一作為）㔩（一作匌）葉垂鬢脣。
背後何所見，珠壓腰衱穩稱身。就中雲幕椒房親，賜名大國虢與秦。
紫駝之峰（一作珍）出翠釜，水晶之盤行素鱗。犀箸厭飫久未下，鸞刀縷切空紛綸。
黃門飛鞚不動塵，御廚絲絡（一作駱驛）送八珍。簫鼓（一作管）哀吟感鬼神，賓從雜遝實要津。
後來鞍馬何逡巡，當軒（一作道）下馬入錦茵。楊花雪落覆白蘋，青鳥飛去銜紅巾。
炙手可熱勢（一作世）絕倫，慎莫近（一作向）前丞相嗔。
[頁]卷,冊....[336]25,2
第704筆
　　　　雜曲歌辭　東飛伯勞歌（張柬之）
青田白鶴丹山鳳，婺女姮娥兩相送。誰家絕世綺帳前，豔粉芳脂映寶鈿。
窈窕玉堂褰翠幕，參差繡戶懸珠箔。絕世三五愛紅妝，冶袖長裾蘭麝香。
春去花枝俄易改，可歎年光不相待。
[頁]卷,冊....[336]25,2
第705筆
　　　　雜曲歌辭　同前（李嶠）
傳書青鳥迎簫鳳，巫嶺荊臺數通夢。誰家窈窕住園樓，五馬千金照陌頭。
羅裙（一作裾）玉佩當軒出，點翠施紅競春日。佳人二八盛舞歌，羞將百萬呈雙娥。
庭前芳樹朝夕改，空駐妍華欲誰待。
[頁]卷,冊....[336]25,2
第706筆
　　　　雜曲歌辭　同前（李暇）
秦王龍劍燕后琴，珊瑚寶匣鏤雙心。誰家女兒抱香枕，開衾滅燭願侍寢。
瓊窗半上金縷幬，輕羅隱（集作掩）[336]面不障（集作遮）羞。青綺幃中坐相憶，紅羅鏡裏見愁色。
簷花照月鶯對棲，空將可憐暗中啼。
[頁]卷,冊....[337]25,2
第707筆
　　　　雜曲歌辭　鳴雁行（李白）
胡雁鳴，辭燕山。昨發委羽朝度關，一一銜蘆枝。
南飛散落天地間，連行接翼往復還。客居煙波寄湘吳，凌霜觸雪毛體枯。
畏逢矰驚相呼，聞弦虛墜良可吁。君更彈射何為乎。
[頁]卷,冊....[337]25,2
第708筆
　　　　雜曲歌辭　同前（韓愈）
嗷嗷鳴雁鳴且飛，窮秋南去春北歸。去寒就暖識所處（一作依），天長地闊棲息稀。
風霜酸苦稻粱微，羽毛摧落身不肥。徘徊反顧群侶違，哀鳴欲下洲（一作淵）渚非。
江南水闊朝（一作朔）雲多，草長沙軟無網羅。閒飛靜集鳴相和，違憂懷息（一作惠）性匪他。
凌風一舉君謂何。
[頁]卷,冊....[337]25,2
第709筆
　　　　雜曲歌辭　同前（鮑溶）
七月朔方雁心苦，聯影翻空落南土。八月江南陰復晴，浮雲繞天難夜行。
羽翼勞痛心虛驚，一聲相呼百處鳴。楚童夜宿煙波側，沙上布羅連草色。
月闇風悲欲下天，不知何處容棲息。楚童胡為傷我神，爾不曾作遠行人。
江南羽族本不少，寧得網羅此客鳥。
[頁]卷,冊....[337]25,2
第710筆
　　　　雜曲歌辭　同前（陸龜蒙）
朔風動地來，吹起沙上聲。閨中有邊思，玉箸此時橫。
莫怕兒女恨，主人烹不鳴。
[頁]卷,冊....[337]25,2
第711筆
　　　　雜曲歌辭　空城雀（李白）
嗷嗷空城雀，身計何戚促。本與鷦鷯群，不隨鳳凰族。
提攜四黃口，飲乳未嘗足。食君糠粃餘，常恐烏鳶[337]逐。
恥涉太行險，羞營覆車粟。天命有定端，守分絕所欲。
[頁]卷,冊....[338]25,2
第712筆
　　　　雜曲歌辭　同前（王建）
空城雀，何不飛來人家住，空城無人種禾黍。土間生子草間長，
滿地蓬蒿幸無主。近村雖有高樹枝，雨中無食長苦飢。八月小兒挾弓箭，
家家畏我（集作向）田頭飛。但能不出空城裏，秋時百草皆有子。黃口（集作報言）黃口莫啾啾，
長爾得成無橫死。
[頁]卷,冊....[338]25,2
第713筆
　　　　雜曲歌辭　同前（聶夷中）
一雀入官倉，所食能損幾。所慮往損頻，官倉乃害爾。
魚網不在天，鳥網不在水。飲啄要自然，何必空城裏。
[頁]卷,冊....[338]25,2
第714筆
　　　　雜曲歌辭　同前（劉駕）
飢啄空城土，莫近太倉粟。一粒未充腸，卻入公子腹。
且弔城上骨，幾曾害爾族。不聞莊辛語，今日寒蕪綠。
[頁]卷,冊....[338]25,2
第715筆
　　　　雜曲歌辭　車遙遙（孟郊）
路喜到江盡，江上又通舟。舟車兩無阻，何處不得遊。
丈夫四方志，女子安可留。郎自別日言，無令生遠愁。
旅雁忽叫月，斷猿寒啼秋。此夕夢君夢，君在百城樓。
寄淚無因波，寄恨無因輈。願為馭者手，與郎迴馬頭。
[頁]卷,冊....[338]25,2
第716筆
　　　　雜曲歌辭　同前（張籍）[338]
征人遙遙出古城，雙輪齊動駟馬鳴。山川無處無（集作不）歸路，念君長作萬里行。
野田人稀秋草綠，日暮放馬車中宿。驚麏遊兔在我傍，獨唱鄉歌對僮僕。
君家大宅鳳城隅，年年道上隨行車。願為玉鑾繫華軾，終日有聲在君側。
門前舊轍久已平，無由復得君消息。
[頁]卷,冊....[339]25,2
第717筆
　　　　雜曲歌辭　同前（張祜）
東方嚨嚨車軋軋，地色不分新去轍。閨門半掩床（集作窗）半空，斑斑枕花殘淚紅。
君心若車千萬轉，妾身如轍遺漸遠。碧川迢迢山宛宛，馬蹄在耳輪在眼。
桑間女兒情不淺，莫道野蠶能作繭。
[頁]卷,冊....[339]25,2
第718筆
　　　　雜曲歌辭　同前（胡曾）
自從車馬出門朝，便入空房守寂寥。玉枕夜殘魚信絕，金鈿秋盡雁書遙。
臉邊楚雨臨風落，頭上春雲向日銷。芳草又衰還不至，碧天霜冷轉無憀。
[頁]卷,冊....[339]25,2
第719筆
　　　　雜曲歌辭　自君之出矣（辛弘智）
自君之出矣，梁塵靜不飛。思君如滿月，夜夜減容暉。
[頁]卷,冊....[339]25,2
第720筆
　　　　雜曲歌辭　同前（李康成）
自君之出矣，弦吹絕無聲。思君如百草，撩亂逐春生。
[頁]卷,冊....[339]25,2
第721筆
　　　　雜曲歌辭　同前（盧仝）
自君之出矣，壁上蜘蛛織。近取見妾心，夜夜無休息。
妾有雙玉環，寄君表相憶。環是妾之心，玉是君之德。
馳情增悴容，蓄思損精力。玉簟寒悽悽，延想心惻惻。
風含霜月明，水泛碧天色。此水有盡時，此情無[339]終極。
[頁]卷,冊....[340]25,2
第722筆
　　　　雜曲歌辭　同前（雍裕之）
自君之出矣，寶鏡為誰明。思君如隴水，長聞鳴咽聲。
[頁]卷,冊....[340]25,2
第723筆
　　　　雜曲歌辭　同前（張祜）
自君之出矣，萬物看成古。千尋葶藶枝，爭奈長長苦。
[頁]卷,冊....[340]25,2
第724筆
　　　　雜曲歌辭　長相思（郎大家宋氏）
長相思，久離別。關山阻，風煙絕。
臺上鏡文銷，袖中書字滅。不見君形影，何曾有懽悅。
[頁]卷,冊....[340]25,2
第725筆
　　　　雜曲歌辭　同前（蘇頲）
君不見天津橋下東流水，東望龍門北朝市。楊柳青青宛地垂，桃紅李白花參差。
花參差，柳堪結，此時憶君心斷絕。
[頁]卷,冊....[340]25,2
第726筆
　　　　雜曲歌辭　同前三首（李白）
長相思，在長安。絡緯秋啼金井欄，微霜淒淒簟色寒。
孤燈不明思欲絕，卷帷望月空長歎。美人如花（一作佳期迢迢）隔雲端，上有青冥之長天，
下有綠水之波瀾。天長路遠魂飛苦，夢魂不到關山難。長相思，
摧心肝。

日色已盡花含煙，月明欲素愁不眠。趙瑟初停鳳凰柱，蜀琴欲奏鴛鴦弦。
此曲有意無人傳，願隨春風寄燕然，憶君迢迢隔青天。昔日橫波目，
今成流淚泉。不信妾腸斷，歸來看取明鏡前。
[340]
美人在時花滿堂，美人去後花餘床。床中繡被卷不寢，至今三載猶聞香。
香亦竟不滅，人亦竟不來。相思黃葉落，白露點青苔。

[頁]卷,冊....[341]25,2
第727筆
　　　　雜曲歌辭　同前（張繼）
遼陽望河縣，白首無由（一作人）見。海上珊瑚枝，年年寄春燕。
[頁]卷,冊....[341]25,2
第728筆
　　　　雜曲歌辭　同前二首（令狐楚）
君行登隴上，妾夢在閨中。玉箸千行落，銀床一半空。

綺席春眠覺，紗窗曉望迷。朦朧殘夢裏，猶自在遼西。
[頁]卷,冊....[341]25,2
第729筆
　　　　雜曲歌辭　同前（白居易）
九月西風興，月冷霜（一作露）華凝。思君秋夜長，一夜魂九升。
二月東風來，草坼花心開。思君春日遲，一日腸九迴。
妾住洛橋北，君住洛橋南。十五即相識，今年二十三。
有如女蘿草，生在松之側。蔓短枝苦高，縈迴上不得。
人言人有願，願至天必成。願作遠方獸，步步比肩行。
願作深山木，枝枝連理生。
[頁]卷,冊....[341]25,2
第730筆
　　　　雜曲歌辭　千里思（李白）
李陵沒胡沙，蘇武還漢家。迢迢五原關，朔雪亂邊（集作愁見雪如）花。
一去隔絕域（集作國），思歸但長嗟。鴻雁向西北，飛（一作因）書報天涯。
[頁]卷,冊....[341]25,2
第731筆
　　　　雜曲歌辭　同前（李端）
涼州風月美，遙望居延路。泛泛下天雲，青青緣塞樹。
燕山蘇武上，海島田橫住。更是草生時，行人出門[341]去。
[頁]卷,冊....[342]25,2
第732筆
　　　　雜曲歌辭　行路難（盧照鄰）
君不見長安城北渭橋邊，枯木橫槎臥古田。昔日含紅復含紫，常時留霧亦留煙。
春景春風花似雪，香車玉輿恆闐咽。若箇遊人不競攀，若箇倡家不來折。
倡家寶襪蛟龍帔，公子銀鞍千萬騎。黃鶯一向花嬌春（集作一一向花嬌），兩兩三三（集作青鳥雙雙）將子戲。
千尺長條百尺枝，丹（集作月）桂青（集作星）榆相蔽虧。珊瑚葉上鴛鴦鳥，鳳凰巢裏雛鵷兒。
巢傾枝折鳳歸去，條枯葉落狂（集作任）風吹。一朝零落無人問，萬古摧殘君詎知。
人生貴賤無終始，倏忽須臾難久恃。誰家能駐西山日，誰家能堰東流水。
漢家陵樹滿秦川，行來行去盡哀憐。自昔公卿二千石，咸擬榮華一萬年。
不見朱脣將白貌，惟聞素棘與黃泉。金貂有時須換酒，玉麈但搖莫計錢。
寄言坐客神仙署，一生一死交情處。蒼龍闕下君不來，白鶴山前我應去。
雲間海上邈難期，赤心會合在何時。但願堯年一百萬，長作（一作與）巢由也不辭。
[頁]卷,冊....[342]25,2
第733筆
　　　　雜曲歌辭　同前（張紘）
君不見溫家玉鏡臺，提攜抱握九重來。君不見相如綠綺琴，一撫一拍鳳凰音。
人生意氣須及早，莫負當年行樂心。荊王奏曲楚妃歎，曲盡歡終夜將半。
朱樓銀閣正平生，碧草青苔坐蕪漫。當春對酒不須疑，視目相看能幾時。
春風吹盡燕初至，此時自謂稱君意。秋露萎草鴻始歸，此時衰暮與君違。
人生翻覆何常足，誰保容顏無是非。
[頁]卷,冊....[342]25,2
第734筆
　　　　雜曲歌辭　同前五首（賀蘭進明）[342]
君不見巖下井，百尺不及泉。君不見山上蒿（集作苗），數寸凌雲煙。
人生相（集作賦）命亦如此，何苦太息自憂煎。但願親友長含笑，相逢莫吝（集作不乏）杖頭錢。
寒夜邀歡須秉燭，豈得空（集作常）思花柳年。

君不見門前柳，榮曜暫時蕭索久。君不見陌上花，狂風吹去落誰家。
誰（集作鄰）家思婦見之歎，蓬首不梳心歷亂。盛年夫婿長別離，歲暮相逢色凋（集作已）換。

君不見荒（集作芳）樹枝，春花落盡蜂不窺。君不見梁上泥，秋風始高燕不棲。
蕩子從軍事征戰，蛾眉嬋娟空守閨。獨宿自然堪下淚，況復時聞烏夜啼。

君不見雲間（一作中）月，暫盈還復缺。君不見林下風，聲遠意難窮。
親故平生欲聚散，歡娛未盡尊酒空。自歎青青陵上柏，歲寒能與幾人同。

君不見東流水，一去無窮已。君不見西郊雲，日夕空氛氳。
群雁裴回不能去，一雁悲鳴復失群。人生結交在終始，莫為（集作以）升沈中路分。

[頁]卷,冊....[343]25,2
第735筆
　　　　雜曲歌辭　同前（崔顥）
君不見建章宮中金明枝，萬萬長條拂地垂。二月三月花如霰，九重幽深君不見。
豔彩朝含四寶宮，香風吹（集作旦）入朝雲殿。漢家宮女春未闌，愛此芳香朝暮看。
看去看來心不忘，攀折將安鏡臺上。雙雙素手剪不成，兩兩紅妝笑相向。
建章昨夜起春風，一花飛落長信宮。長信麗人見花泣，憶此珍樹何嗟及。
我昔初在昭陽時，朝折（集作攀）暮折登玉墀。祗言歲歲長相對，不寤今朝遙相思。
[頁]卷,冊....[343]25,2
第736筆
　　　　雜曲歌辭　同前三首（李白）[343]
金尊清酒斗十千，玉盤珍羞直萬錢。停杯投箸不能食，拔劍四顧心茫然。
欲渡黃河冰塞川，將登太行雪暗天（集作滿山）。閒來垂釣坐（集作碧）溪上，忽復乘舟夢日邊。
行路難，行路難，多岐路，今安在。
長風破浪會有時，直挂雲帆濟滄海。

大道如青天，我獨不得出。羞逐長安社中兒，赤雞白狗（一作雉）賭梨栗。
彈劍作歌奏苦聲，曳裾王門不稱情。淮陰市井笑韓信，漢朝公卿（一作侯）忌賈生。
君不見昔時燕家重郭隗，擁篲折腰（一作節）無嫌猜。劇辛樂毅感恩分，輸肝剖（一作割）膽效英才。
昭王白骨縈蔓（集作爛）草，誰人更掃黃金臺。行路難，歸去來。

有耳莫洗潁川水，有口莫食首陽蕨。含光混世貴無名，何用孤高比雲月。
吾觀自古賢達人，功成不退皆殞身。子胥既棄吳江上，屈原終投湘水濱。
陸機才多（集作雄才）豈自保，李斯稅駕苦不早。華亭鶴唳詎可聞，上蔡蒼鷹何足道。
君不見吳中張翰稱（一作真）達士（集作生），秋風忽憶江東行。且樂生前一杯酒，何須身後千載名。

[頁]卷,冊....[344]25,2
第737筆
　　　　雜曲歌辭　同前三首（顧況）
君不見古來（集作人）燒水銀，變作北邙山上塵。藕絲挂身在虛空（集作在虛空中），欲落不落愁殺人。
睢水英雄多血刃，建章宮闕成灰（集作煨）燼。淮王身死桂枝（集作樹）折，徐氏（集作福）一去音書絕。
行路難，行路難，生死皆由天。秦皇漢武遭下（集作不）脫，
汝獨何人學神仙。

君不見擔雪塞井徒（集作空）用力，炊砂作飯豈堪喫（集作食）。一生肝膽向人盡，相識不如不相識。
冬青樹上挂凌宵，歲〔晏〕（宴）花凋樹不凋。凡物各自有根本，種禾終不生豆苗。
行路難，行路難，何處是平道。中心[344]無事當富貴，
今日覺（集作看）君顏色好。

君不見少年頭上如雲髮，少壯如雲老如雪。豈知灌頂有醍醐，能使清涼頭不熱。
呂梁之水挂飛流，黿鼉蛟蜃不敢游。少年恃險若平地，獨倚長劍凌清秋。
行路難，行路難。昔少年，今已老。
前朝竹帛事皆空，日暮牛羊古城草。

[頁]卷,冊....[345]25,2
第738筆
　　　　雜曲歌辭　同前（李頎）
漢家名臣楊德祖，四代五公享茅土。父兄子弟（集作父子兄弟）綰銀黃，躍馬鳴珂朝建章。
火浣單衣繡方領，茱萸錦帶玉盤囊。賓客填街復滿坐，片言出口生輝光。
世人逐勢爭奔走，瀝膽隳肝惟恐後。當時一顧生青雲，自謂生死長隨君。
一朝謝病還鄉里，窮巷蒼茫絕知己。秋風落葉閉重門，昨日論交竟誰是。
薄俗嗟嗟難重陳，深山麋鹿下為鄰。魯連所以蹈滄海，古往今來稱達人。
[頁]卷,冊....[345]25,2
第739筆
　　　　雜曲歌辭　同前二首（高適）
君不見富家翁，昔時貧賤誰比數。一朝金多結豪貴，萬事勝人健如虎。
子孫成長（集作行）滿眼前，妻能（一作解）管弦妾能舞。自矜一朝（集作身）忽如此，卻笑傍人獨悲（一作愁）苦。
東鄰少年安所如，席門窮巷出無車。有才不肯學干謁，何用年年空讀書。

長安少年不少錢，能騎駿馬鳴金鞭。五侯相逢大道邊，美人弦管爭留連。
黃金如斗不敢惜，片言如山莫棄捐。安知憔悴讀書者，暮宿虛（集作靈）臺私自憐。

[頁]卷,冊....[345]25,2
第740筆
　　　　雜曲歌辭　同前（張籍）[345]
湘東行人長歎息，十年離家歸未得。弊裘羸馬苦難行，僮僕飢寒少筋力。
君不見床頭黃金盡，壯士無顏色。龍蟠泥中未有雲，不能生彼升天翼。
[頁]卷,冊....[346]25,2
第741筆
　　　　雜曲歌辭　同前（聶夷中）
莫言行路難，夷狄如中國。謂言骨肉親，中門如異域。
出處全在人，路亦無通塞。門前兩條轍，何處去不得。
[頁]卷,冊....[346]25,2
第742筆
　　　　雜曲歌辭　同前（韋應物）
荊山之白玉兮，良工雕琢雙環連。月蝕中央鏡心穿，故人贈妾初相結。
恩在環中尋不絕，人情厚薄苦須臾。昔似連環今似玦，連環可碎不可離。
如何物在人自移，上客勿遽歡。聽妾歌路難，傍人見環環可憐。
不知中有長恨端。
[頁]卷,冊....[346]25,2
第743筆
　　　　雜曲歌辭　同前三首（柳宗元）
君不見夸父逐日窺虞淵，跳踉北海超崑崙。披霄決漢出沆漭，瞥裂左右遺星辰。
須臾力盡道渴死，狐鼠蜂蟻爭噬吞。北方竫人長九寸，開口抵掌更笑喧。
啾啾飲食滴與粒，生死亦足終天年。睢盱大志少成遂，坐使兒女相悲憐。

虞衡斤斧羅千山，工命采斫杙與椽。深林土翦十取一，百牛連鞅摧雙轅。
萬圍千尋妨道路，東西蹶倒山火焚。遺餘毫末不見保，躝躒磵壑何當存。
群材未成質已夭，突兀𡷸豁空巖巒。柏梁天災武庫火，匠石狼顧相愁冤。
君不見南山棟梁益稀少，愛材養育誰復論。

飛雪斷道冰成梁，侯家熾炭雕玉房。蟠龍吐耀虎喙張，熊蹲豹擲爭低昂。
攢巒叢□射朱光，丹霞翠霧飄奇香。美人四向迴明璫，雪山冰谷晞太陽。
星躔奔走不得止，奄忽雙燕棲虹梁。風臺露榭生光飾，死灰棄置參與商。
盛時一去貴反賤，桃笙葵扇安可常（集作當）。

[頁]卷,冊....[347]25,2
第744筆
　　　　雜曲歌辭　同前（鮑溶）
玉堂向夕如無人，絲竹儼然宮商死。細人何言入君耳，塵生金尊酒如水。
君今不念歲蹉跎，雁天明明涼露多。華燈青凝久照夜，綵童窈窕虛垂羅。
入宮見妒君不察，莫入此地出風波。此時不樂早休息，女顏易老君如何。
[頁]卷,冊....[347]25,2
第745筆
　　　　雜曲歌辭　同前五首（僧貫休）
不會當時（一作初）作天地，剛有多般愚與智。到頭還用真宰心，何如上下皆清氣。
大道冥冥不知處，那堪頓得羲和轡。義不義兮仁不仁，擬學長生更容易。
負心為爐復為火，緣木求魚應且止。君不見燒金煉石古帝王，鬼火熒熒白楊裏。

君不見道傍廢井生古木，本是驕奢貴人屋。幾度美人照影來，素綆銀瓶濯纖玉。
雲飛雨散今如此，繡闥雕甍作荒谷。沸渭笙歌君莫誇，不應長是西家哭。
休說遺編行者幾，至竟終須合天理。敗他成此亦何功，蘇張終作多言鬼。
行路難，行路難，不在羊腸裏。

九有茫茫共堯日，浪死虛生亦非一。清淨玄音竟不聞，花眼酒腸暗如漆。
或偶因片言隻字登第光二親，又不能獻可替不航要津。口談羲軒與周孔，履行不及屠沽人。
行路難，行路難，日暮途遠空悲歎。

君不見道傍樹有寄生枝，青青鬱鬱同榮衰。無情之物尚如此，為人不及還堪悲。
父歸墳兮未朝夕，已分黃金爭田宅。高堂老母頭似霜，心作數支淚常滴。
我聞忽如負芒刺，不獨為君空歎息。古人尺布猶可縫，潯陽義犬令人憶。
寄言世上為人子，孝義團圓莫如此。若如此，不遄死兮更何俟。

君不見山高海深人不測，古往今來轉青碧。淺近輕浮莫與交，池（一作地）卑只解生荊棘。
誰道黃金如糞土，張耳陳餘斷消息。行路難，行路難，
君自看。

[頁]卷,冊....[348]25,2
第746筆
　　　　雜曲歌辭　同前二首（僧齊己）
行路難，君好看。驚波不在黤黮間，小人心裏藏奔湍。
七盤九折寒崷崒，翻車倒蓋猶堪出。未似是非脣舌危，闇中潛毀平人骨。
君不見楚靈均，千古沈冤湘水濱。又不見李太白，一朝卻作江南客。

下浸與高盤，不為行路難。是非真險惡，翻覆作峰巒。
漆愧同時黑，朱慚巧處丹。令人畏相識，欲畫白雲看。
[頁]卷,冊....[348]25,2
第747筆
　　　　雜曲歌辭　同前（翁綬）
行路艱難不復歌，故人榮達我蹉跎。雙輪晚上銅梁（一作臺）雪，一葉春浮瘴海波。
自古要津皆若此，方今失路欲如何。君看西漢翟丞相，鳳沼朝辭暮雀羅。
[頁]卷,冊....[348]25,2
第748筆
　　　　雜曲歌辭　同前（薛能）
何處力堪殫，人心險萬端。藏山難測度，暗水自波瀾。
對面如千里，迴腸似七盤。已經吳阪困，欲向雁門難。
南北誠須泣，高深不可干。無因善行止，車轍得平安。
[頁]卷,冊....[348]25,2
第749筆
　　　　雜曲歌辭　從軍中行路難二首（駱賓王）
君不見封狐雄虺自成群，馮深負固結妖氛。玉璽分兵徵惡少，金壇受律動將軍。
將軍擁旄宣廟略，戰士橫行靜夷落。長驅一息背銅梁，直指三巴逾劍閣。
閣道岧嶢上（集作起）戍樓，劍門遙裔俯靈丘。邛關九折無平路，江水雙源有急流。
征役無期返，他鄉歲華晚。杳杳丘陵出，蒼蒼林薄遠。
途危紫蓋峰，路澀青泥阪。去去指哀牢，行行入不毛。
絕壁千里險，連山四望高。中外分區宇，夷夏殊風土。
交趾枕南荒，昆彌臨北戶。川源饒毒霧，溪谷多淫雨。
行潦四時流，崩查千歲古。漂梗飛蓬不自安，捫藤引葛度危巒。
昔時聞道從軍樂，今日方知行路難。蒼江綠水東流駛，炎洲丹徼南中地。
南中南斗映星河，秦川秦塞阻煙波。三春邊地風光少，五月瀘中瘴癘多。
朝驅疲斥候，夕息倦誰何。向月彎繁弱，連星轉太阿。
重義輕生懷一顧，東伐西征凡幾度。夜夜朝朝斑鬢新，年年歲歲戎衣故。
灞城隅，滇池水。天涯望轉積，地際行無已。
徒覺炎涼節物非，不知關山千萬里。棄置勿重陳，重陳（集作征行）多苦辛。
且悅清笳楊柳曲，詎憶芳園桃李人。絳節朱旗分白羽，丹心白刃酬明主。
但令一技（集作被）君王識，誰憚三邊征戰苦。行路難，行路難，
岐路（集無此二字）幾千端。無復歸雲馮短翰，望日想長安。

君不見玉關塵色暗邊亭，銅鞮雜虜寇長城。天子按劍徵餘勇，將軍受脤事橫行。
七德龍韜開玉帳，千里鼉鼓疊金鉦。陰山苦霧埋高壘，交河孤月照連營。
連營去去無窮極，擁旆遙遙過絕國。陣雲朝結晦天山，寒沙夕漲迷疏勒。
龍鱗水上開魚貫，馬首山前振鵰翼。長驅萬里讋祁連，分麾三命武功宣。
百發烏號遙碎柳，七尺龍文迥照蓮。春來秋去移灰琯，蘭閨柳市芳塵斷。
雁門迢遞尺書稀，鴛被相思雙帶緩。行路[349]難（集重行路難三字），誓令氛祲靜皋蘭。
但使封侯龍額貴，詎隨中婦鳳樓寒。
[頁]卷,冊....[350]25,2
第750筆
　　　　雜曲歌辭　變行路難（王昌齡）
向晚橫吹悲，風動馬嘶合。前驅引旗節，千重陣雲匝。
單于下陰山，砂礫空颯颯。封侯取一戰，豈復念閨閤。
[頁]卷,冊....[350]25,2
第751筆
　　　　雜曲歌辭　古別離（沈佺期）
白水東悠悠，中有西行舟。舟行有返棹，水去無還流。
奈何生別者，戚戚懷遠遊。遠遊誰當惜，所悲會難收。
自君間（集作闃）芳屣，青陽四五遒。皓月掩蘭室，光風虛蕙樓。
相思無明晦，長歎累冬秋。離居分遲暮，駕高何淹留。
[頁]卷,冊....[351]26,2
第752筆
　　　　雜曲歌辭　同前（孟雲卿）
朝日上高臺，離人怨秋草。但見萬里天，不見萬里道。
君行本遙（集作迢）遠，苦樂良難保。宿昔夢同衾，憂心夢顛（集作常傾）倒。
含酸欲誰訴，轉轉傷懷抱。結髮年已遲，征行去何早。
寒暄有時謝，憔悴難再好。人皆算年壽，死者何曾老。
少壯無見期，水深風浩浩。
[頁]卷,冊....[351]26,2
第753筆
　　　　雜曲歌辭　同前（李益）
雙劍欲別風（一作心）悽然，雌沈水底雄上天。江迴漢轉兩不見，雲交雨合知何年。
古來萬事皆由命，何用臨岐苦涕漣。
[頁]卷,冊....[351]26,2
第754筆
　　　　雜曲歌辭　同前二首（于濆）[351]
入室少情意，出門多路岐。黃鶴有歸日，蕩子無還時。
人誰無分命，妾身何太奇。君為東南風，妾作西北枝。
青樓鄰里婦，終年畫長眉。自倚對良匹，笑妾空羅幃。

郎本東家兒，妾本西家女。對門中道間，終謂無離阻。
豈知中道間，遣作空閨主。自是愛封侯，非關備胡虜。
知子去從軍，何處無良人。

[頁]卷,冊....[352]26,2
第755筆
　　　　雜曲歌辭　同前（李端）
水國葉黃時，洞庭霜落夜。行舟聞商估，宿在楓林下。
此地送君還，茫茫似夢間。後期知幾日，前路轉多山。
巫峽通湘浦，迢迢隔雲雨。天晴見海檣，月落聞津鼓。
人老自多愁，水深難急流。清宵歌一曲，白首對汀洲。

與君桂陽別，令君岳陽待。後事忽差池，前期日空在。
木落雁嗷嗷，洞庭波浪高。遠山雲似蓋，極浦樹如毫。
朝發能幾里，暮來風又起。如何兩處愁，皆在孤舟裏。
昨夜天月明，長川寒且清。菊花開欲盡，薺菜拍（一作泊）來生。
下江帆勢速，五兩遙相逐。欲問去時人，知投何處宿。
空令猿嘯時，泣對湘潭（集作簟）竹。

[頁]卷,冊....[352]26,2
第756筆
　　　　雜曲歌辭　同前（王縉）
下階欲離別，相對映蘭叢。含辭未及吐，淚落蘭叢中。
高堂靜秋日，羅衣飄暮風。誰能待明月，迴首見床空。
[頁]卷,冊....[352]26,2
第757筆
　　　　雜曲歌辭　同前（僧皎然）
太湖三山口，吳王在時道。寂寞千載心，無人見春草。
誰堪（集作識）緘怨者，持此傷懷抱。孤舟畏狂風，一點[352]宿煙島。
望所思兮若何，月蕩漾兮空波。雲離離兮北斷，雁（集作鴻）眇眇兮南多。
身去兮天畔，心折兮湖岸。春山胡為兮塞路，使我歸夢兮撩亂。
[頁]卷,冊....[353]26,2
第758筆
　　　　雜曲歌辭　同前（聶夷中）
欲別牽郎衣，問郎遊何處。不恨歸日遲，莫向臨邛去。
[頁]卷,冊....[353]26,2
第759筆
　　　　雜曲歌辭　同前二首（施肩吾）
古人謾歌西飛燕，十年不見狂夫面。三更風作切夢刀，萬轉愁成繫腸線。
所嗟不及牛女星，一年一度得相見。老母別愛子，少妻送征郎。
血流既四面，乃亦斷二腸。不愁寒無衣，不怕飢無糧。
惟恐征戰不還鄉，母化為鬼妻為孀。
[頁]卷,冊....[353]26,2
第760筆
　　　　雜曲歌辭　同前（吳融）
紫燕（集作鸞）黃鵠雖別離，一舉千里何難追。猶聞啼風與叫月，流連斷續令人悲。
賦情更有深繾綣，碧甃千尋尚為淺。蟾蜍正向清夜流，蛺蝶須教墮絲罥。
莫道斷絲不可續，丹穴鳳皇膠不遠。草草通流水不迴（集作莫道流水不迴波），海上兩潮長不返。
[頁]卷,冊....[353]26,2
第761筆
　　　　雜曲歌辭　古離別（王適）
昔歲驚楊柳，高樓悲獨守。今年芳樹枝，孤棲怨別離。
珠簾晝不卷，羅幔曉長垂。苦調琴先覺，愁容鏡獨知。
頻來雁度無消息，罷去（集作卻）鴛文何用織。夜還羅帳空有情，春著裙腰自無力。
青軒桃李落紛紛，紫庭蘭蕙日氛氳。已能憔悴今如此，更復含情一待君。
[頁]卷,冊....[353]26,2
第762筆
　　　　雜曲歌辭　同前（常理）
君御狐白裘，妾居緗綺幬。粟鈿金夾膝，花錯玉搔頭。
離別生庭草，征行斷戍樓。蠨蛸網清曙，菡萏落紅秋。
小膽空房怯，長眉滿鏡愁。為傳兒女意，不用遠封侯。
[頁]卷,冊....[354]26,2
第763筆
　　　　雜曲歌辭　同前（姚係）
涼風已嫋嫋，露重木蘭枝。獨上高樓望，行人遠不知。
輕寒入洞戶，明月滿秋池。燕去鴻方至，年年是別離。
[頁]卷,冊....[354]26,2
第764筆
　　　　雜曲歌辭　同前（張彪）
離別無遠近，事歡情亦悲。不聞車輪聲，後會將何時。
去日忘寄書，來日乖前期。縱知明當還，一夕千萬思。
[頁]卷,冊....[354]26,2
第765筆
　　　　雜曲歌辭　同前（趙微明）
違（集作為）別未幾日，一日如三秋。猶疑望可見，日日上高樓。
惟見分手處，白蘋滿芳洲。寸心寧死別，不忍生離愁。
[頁]卷,冊....[354]26,2
第766筆
　　　　雜曲歌辭　同前二首（孟郊）
松山雲繚繞，萍路水分離。雲去有歸日，水分無合時。
春芳役雙眼，春色柔四支。楊柳織別愁，千條萬條絲。

山川古今路，縱橫無斷絕。來往天地間，人皆有離別。
行衣未束帶，中腸已先結。不用看鏡中，自知生白[354]髮。
欲陳去留意，聲向言前咽。愁結填心胸，茫茫若為說。
荒郊煙莽蒼，曠野風淒切。處處得相隨，人那不如月。
[頁]卷,冊....[355]26,2
第767筆
　　　　雜曲歌辭　同前（顧況）
西江上，風動麻姑嫁時浪。西山為水水為塵，不是人間離別人。
[頁]卷,冊....[355]26,2
第768筆
　　　　雜曲歌辭　同前（僧貫休）
離恨如旨酒，古今飲皆醉。只恐長江水，盡是兒女淚。
伊余非此輩，送人空把臂。他日再相逢，清風動天地。
[頁]卷,冊....[355]26,2
第769筆
　　　　雜曲歌辭　同前（韋莊）
晴煙漠漠柳毿毿，不那離情酒半酣。更把馬鞭雲外指，斷腸春色在江南。
[頁]卷,冊....[355]26,2
第770筆
　　　　雜曲歌辭　生別離（孟雲卿）
結髮生別離，相思復相保。何知（集作如何）日已久，五變庭中草。
眇眇天海途，悠悠吳江島。但恐不出門，出門無遠道。
遠道行既難，家貧衣服單。嚴風吹積雪，晨起鼻何酸。
人生各有戀（一作志），豈不懷所安。分明天上日，生死誓（集作願）同歡。
[頁]卷,冊....[355]26,2
第771筆
　　　　雜曲歌辭　同前（白居易）
食蘗不易食梅難，蘗能苦兮梅能酸。未如生別之為難，苦在心兮酸在肝。
晨雞載鳴殘月沒，征馬重（一作連）嘶行人出。迴看骨肉哭一聲，梅酸蘗苦甘如蜜。
黃河水白黃雲秋，行人河邊相對愁。天寒野曠何處宿，棠[355]梨葉戰風颼颼。
生離別。生離別，憂從中來無斷絕。憂積（一作極）心勞血氣衰，
未年三十生白髮。
[頁]卷,冊....[356]26,2
第772筆
　　　　雜曲歌辭　遠別離（李白）
遠別離，古有皇英之二女，乃在洞庭之南，瀟湘之浦。
海水直下萬里深，誰人不言此離苦。日慘慘兮雲冥冥，猩猩啼煙兮鬼嘯雨。
我縱言之將何補，皇穹竊恐不照余之忠誠。雷馮馮兮欲吼怒，堯舜當之亦禪禹。
君失臣兮龍為魚，權歸臣兮鼠變虎。或云（集作言）堯幽囚，舜野死，
九疑聯綿皆相似。重瞳孤墳竟何是，帝子泣兮綠雲間，隨風波兮去無還。
慟哭兮遠望，見蒼梧之深山。蒼梧山崩湘水絕，竹上之淚乃可滅。
[頁]卷,冊....[356]26,2
第773筆
　　　　雜曲歌辭　同前（張籍）
蓮葉團團杏花拆，長江鯉魚鰭鬣赤。念君少年棄親戚，千里萬里獨為客。
誰言遠別心不易，天星墜地能為石。幾時斷得城南陌，勿使居人有行役。
[頁]卷,冊....[356]26,2
第774筆
　　　　雜曲歌辭　同前二首（令狐楚）
楊柳黃金穗，梧桐碧玉枝。春來消息斷，早晚是歸時（集作期）。

玳織鴛鴦履，金裝翡翠簪。畏人相問著（集作借問），不擬到城南。

[頁]卷,冊....[356]26,2
第775筆
　　　　雜曲歌辭　久別離（李白）
別來幾春未還家，玉窗五見櫻桃花。況有錦字書，開緘使人嗟。
至此腸斷彼心絕，雲鬟綠（一作霧）鬢罷攬（一作梳）結。愁如迴飆亂白雪，去年寄書報陽臺。
今年寄書重相催，胡為東風（集作東風兮東風）為我吹行雲。使西來，待來竟不來。
落花寂寂（一作寞）委青苔。
[頁]卷,冊....[356]26,2
第776筆
　　　　雜曲歌辭　新別離（戴叔倫）
手把杏花枝，未曾經別離。黃昏掩閨後，寂寞自心（集作心自）知。
[頁]卷,冊....[357]26,2
第777筆
　　　　雜曲歌辭　今別離（崔國輔）
送別未能旋，相望連水口。船行欲映洲，幾度急搖手。
[頁]卷,冊....[357]26,2
第778筆
　　　　雜曲歌辭　暗別離（劉氏瑤）
槐花結子桐葉焦，單飛越鳥啼青霄。翠軒輾雲輕遙遙，燕脂淚迸紅線條。
瑤草歇芳心耿耿，玉佩無聲畫屏冷。朱弦暗斷不見人，風動花枝月中影。
青鸞脈脈西飛去，海闊天高不知處。
[頁]卷,冊....[357]26,2
第779筆
　　　　雜曲歌辭　潛別離（白居易）
不得哭，潛別離。不得語，暗相思，
兩心之外無人知。深籠夜〔鎖〕（瑣）獨棲鳥，利劍〔春〕（舂）斷連理枝。河水雖濁有清日，
烏頭雖黑有白時。惟有潛離與暗別，彼此甘心無後期。
[頁]卷,冊....[357]26,2
第780筆
　　　　雜曲歌辭　別離曲（張籍）
行人結束出門去，馬蹄幾時踏門路（集作幾時更踏門前路）。憶昔君初納綵時，不言身屬遼陽戍。
早知今日當別離，成君家計良為誰。男兒生身自有役，那得誤我少年時。
不如逐君征戰死，誰能獨老空閨裏。
[頁]卷,冊....[357]26,2
第781筆
　　　　雜曲歌辭　同前（陸龜蒙）
丈夫非無淚，不灑離別間。仗劍對尊酒，恥為游子顏。
蝮蛇一螫手，壯士疾（集作即）解腕。所思在功名，離別何足歎。
[頁]卷,冊....[357]26,2
第782筆
　　　　雜曲歌辭　西洲曲（溫庭筠○一作西州詞）
悠悠復悠悠，昨日下西洲。西洲風色好，遙見武昌樓。
武昌何鬱鬱，儂家定無匹。小婦被流黃，登樓撫瑤瑟。
朱弦繁復輕，素手直淒清。一彈三四解，掩抑似含情。
南樓登且望，西江廣復平。艇子搖兩槳，催過石頭城。
門前烏臼樹，慘澹天將曙。鶤鵊（一作鸂鷘）飛復還，郎隨早帆去。
迴頭語同伴，定復負情儂。去帆不安幅，作抵使西風。
他日相尋索，莫作西洲客。西洲人不歸，春草年年碧。
[頁]卷,冊....[358]26,2
第783筆
　　　　雜曲歌辭　荊州樂（李白）
白帝城邊足風波，瞿塘五月誰敢過。荊州麥熟繭成蛾，繅絲憶君頭緒多。
撥穀飛鳴奈妾何。
[頁]卷,冊....[358]26,2
第784筆
　　　　雜曲歌辭　同前二首（劉禹錫）
渚宮楊柳暗，麥城朝雉飛。可憐踏青伴，乘暖著輕衣。

今日好南風，商旅相催發。沙頭檣竿上，始見春江闊。

[頁]卷,冊....[358]26,2
第785筆
　　　　雜曲歌辭　荊州泊（李端）
南樓西下時，月裏聞來棹。桂水舳艫回，荊州津濟鬧。
移帷望星漢，引帶思容貌。今夜一江人，惟應妾身覺。
[頁]卷,冊....[358]26,2
第786筆
　　　　雜曲歌辭　紀南歌（劉禹錫）
風煙紀南城，塵土荊門路。天寒獵獸者（一作多獵騎），走上樊姬墓。
[頁]卷,冊....[358]26,2
第787筆
　　　　雜曲歌辭　宜城歌（劉禹錫）[358]
野水遶空城，行塵起孤驛。花（集作荒）臺側生樹（集作柏），石碣陽鐫額。
靡靡度行人，溫風吹宿麥。
[頁]卷,冊....[359]26,2
第788筆
　　　　雜曲歌辭　長干曲四首（崔顥）
君家定何處（集作何處住），妾住在橫塘。停舟暫借問，或恐是同鄉。

家臨九江水，去來九江側。同是長干人，生小不相識。

下渚多風浪，蓮舟漸覺稀。那能不相待，獨自逆潮歸。

三江潮水急，五湖風浪湧。由來花性輕，莫畏蓮舟重。

[頁]卷,冊....[359]26,2
第789筆
　　　　雜曲歌辭　長干行二首（李白）
妾髮初覆額，折花門前劇。郎騎竹馬來，遶床弄青梅。
同居長干里，兩小無嫌猜。十四為君婦，羞顏尚不（一作未嘗）開。
低頭向暗壁，千喚不一迴。十五始展眉，願同塵與灰。
常存抱柱信，豈（一作恥）上望夫臺。十六君遠行，瞿塘灩預堆。
五月不可觸，猿鳴（一作聲）天上哀。門前遲（一作舊）行跡，一一生綠苔。
苔深不能掃，落葉秋風早。八月蝴蝶來，雙飛西園草。
感此傷妾心，坐愁紅顏老。早晚下三巴，預將書報家。
相迎不道遠，直至長風沙。

憶妾（一作昔）深閨裏，煙塵不曾識。嫁與長干人，沙頭候風色。
五月南風興，思君在（一作下）巴陵。八月西風起，想君發揚子。
去來悲如何，見少別離多。湘潭幾日到，妾夢越風波。
昨夜狂風度，吹折江頭樹。淼淼暗無邊，行人在何處。
北客真王公，朱衣滿江中。日暮來投宿，數朝不肯東（集無此四句）。
好乘浮雲驄，佳期蘭渚東。鴛鴦綠浦上，翡翠錦屏中。
自憐十五餘，顏色桃李紅。那作商人婦，愁水復愁風。

[頁]卷,冊....[359]26,2
第790筆
　　　　雜曲歌辭　同前（張潮）
婿貧如珠玉，婿富如埃塵。貧時不忘舊，富貴（集作日）多寵新。
妾本富家女，與君為偶匹。惠好一何深，中門不曾出。
妾有繡衣裳，葳蕤金縷光。念君貧且賤，易此從遠方。
遠方三千里，發去悔不已（集作思君心未已）。日暮情更來，空望去時水。
孟夏麥始秀，江上多南風。商賈歸欲盡，君今尚巴東。
巴東有巫山，窈窕神女顏。常恐遊此山（集作方），果然不知還。
[頁]卷,冊....[360]26,2
第791筆
　　　　雜曲歌辭　小長干曲（崔國輔）
月暗送湖（集作潮）風，相尋路不通。菱歌唱不輟，知在此塘中。
[頁]卷,冊....[360]26,2
第792筆
　　　　雜曲歌辭　杞梁妻（僧貫休）
秦之無道兮四海枯，築長城兮遮北胡。築人築土一萬里，杞梁貞婦啼嗚嗚。
上無父兮中無夫，下無子兮孤復孤。一號城崩塞色苦，再號杞梁骨出土。
疲魂飢魄相逐歸，陌上少年莫相非。
[頁]卷,冊....[360]26,2
第793筆
　　　　雜曲歌辭　盧女曲（崔顥）
二月春來半，宮中日漸長。柳垂金屋暖，花覆（集作發）玉樓香。
拂匣先臨鏡，調笙更炙簧。還將盧女曲（集作歌舞態），夜夜（集作只擬）奉君王。
[頁]卷,冊....[360]26,2
第794筆
　　　　雜曲歌辭　盧姬篇（崔顥）
盧姬小（集作少）小魏王家，綠鬢紅脣桃李花。魏王綺樓十二重，水精簾箔繡芙蓉。
白玉闌干金作柱，樓上朝朝學歌舞。前堂後堂羅袖人，南窗北窗花發春。
翠幌珠簾鬥弦（集作絲）管，一奏一彈雲欲斷。君王日晚下朝[360]歸，鳴環佩玉生光輝。
人生今日得驕（集作嬌）貴，誰道盧姬身細微。
[頁]卷,冊....[361]26,2
第795筆
　　　　雜曲歌辭　邯鄲才人嫁為廝養卒婦（李白）
妾本叢臺女，揚蛾入丹闕。自倚顏如花，寧知有凋歇。
一辭玉階下，去若朝雲沒。每憶邯鄲城，深宮夢秋月。
君王不可見，惆悵至明發。
[頁]卷,冊....[361]26,2
第796筆
　　　　雜曲歌辭　楊白花（柳宗元）
楊白花，風吹度江水。坐令宮樹無顏色，搖蕩春光千萬里。
茫茫曉日下長秋，哀歌未斷城鴉起。
[頁]卷,冊....[361]26,2
第797筆
　　　　雜曲歌辭　茱萸女（萬楚）
山陰柳家女，九日采茱萸。復得東鄰伴，雙為陌上姝。
插花向高髻，結子置長裾。作性恆（集作常）遲緩，非關詫丈夫。
平明折林樹（集作樾），日入反城隅。俠客邀羅袖，行人挑短書。
蛾眉自有主，年少莫踟躕。
[頁]卷,冊....[361]26,2
第798筆
　　　　雜曲歌辭　于闐采花（李白）
于闐采花人，自言花相似。明妃一朝西入胡，胡中美女多羞死。
乃知漢地多名姝，胡中無花可方比。丹青能令醜者妍，無鹽翻在深宮裏。
自古妒蛾眉，胡沙埋皓齒。
[頁]卷,冊....[361]26,2
第799筆
　　　　雜曲歌辭　秦女卷衣（李白）
天子居未央，妾侍（一作來）卷衣裳。顧無紫宮寵，敢拂黃金床。
水至亦不去，熊來尚可當。微身奉日月，飄若螢火（集作之）光。
願君采葑菲，無以下體妨。
[頁]卷,冊....[361]26,2
第800筆
　　　　雜曲歌辭　愛妾換馬（張祜）[361]
一面妖桃千里蹄，嬌姿駿骨價應齊。乍牽玉勒辭金棧，催整花鈿出繡閨。
去日豈無霑袂泣，歸時還有頓銜嘶。嬋娟躞蹀春風裏，揮手搖鞭楊柳堤。

綺閣香銷華廄空，忍將行雨換追風。休憐柳葉雙眉翠，卻愛桃花兩耳紅。
侍宴永辭春色裏，趁朝休立漏聲中。恩勞未盡情先盡，暗泣嘶風兩意同。

[頁]卷,冊....[362]26,2
第801筆
　　　　雜曲歌辭　枯魚過河泣（李白）
白龍改常服，偶被豫且制。誰使爾為魚，徒勞訴天帝。
作書報鯨鯢，勿恃風濤勢。濤落歸泥沙，翻遭螻蟻噬。
萬乘慎出入，柏人以為誡（一作識）。
[頁]卷,冊....[362]26,2
第802筆
　　　　雜曲歌辭　飲酒樂（聶夷中○商調曲也）
日月似有事，一夜行一周。草木猶須老，人生得無愁。
一飲解百結，再飲破百憂。白髮欺貧賤，不入醉人頭。
我願東海水，盡向杯中流。安得阮步兵，同入醉鄉遊。
[頁]卷,冊....[362]26,2
第803筆
　　　　雜曲歌辭　王孫遊（崔國輔）
自與王孫別，頻看黃鳥飛。應由春草誤，著處不成歸。
[頁]卷,冊....[362]26,2
第804筆
　　　　雜曲歌辭　發白馬（李白）
將軍發白馬，旌節渡黃河。簫鼓聒川嶽，滄溟湧洪（一作濤）波。
武安有振瓦，易水無寒歌。鐵騎若雪山，飲流涸滹沱。
揚兵獵月窟，轉戰略朝那。倚劍登燕然，邊峰列嵯峨。
蕭條萬里外，耕作五原多。一掃清大漠，包虎戢金戈。
[頁]卷,冊....[362]26,2
第805筆
　　　　雜曲歌辭　結襪子（李白）
燕南壯士吳門豪，筑中置鉛魚隱刀。感君恩重許君命，泰山一擲輕鴻毛。
[頁]卷,冊....[363]26,2
第806筆
　　　　雜曲歌辭　沐浴子（李白）
沐芳莫彈冠，浴蘭莫振衣。處世忌太潔，志（一作至）人貴藏輝。
滄浪有釣叟，吾與爾同歸。
[頁]卷,冊....[363]26,2
第807筆
　　　　雜曲歌辭　三臺二首（韋應物○天寶中羽調曲）
一年一年老去，明日後日花開。未報長安平定，萬國豈得銜杯。

冰泮寒塘始綠，雨餘百草皆生。朝來門閤無事，晚下高齋有情。

[頁]卷,冊....[363]26,2
第808筆
　　　　雜曲歌辭　上皇三臺（韋應物）
不寐倦長更，披衣出戶行。月寒秋竹冷，風切夜窗聲。
[頁]卷,冊....[363]26,2
第809筆
　　　　雜曲歌辭　突厥三臺
雁門山上雁初飛，馬邑闌中馬正肥。日旰山西逢驛使，殷勤南北送征衣。
[頁]卷,冊....[363]26,2
第810筆
　　　　雜曲歌辭　宮中三臺二首（王建）
魚藻池邊射鴨，芙蓉園裏看花。日色柘袍相似，不著紅鸞扇遮。

池北池南草綠，殿前殿後花紅。天子千年萬歲，未央明月清風。

[頁]卷,冊....[363]26,2
第811筆
　　　　雜曲歌辭　江南三臺四首（王建）
揚州橋邊小（集作少）婦，長干市裏商人。三（集作二）年不得消息，各自拜鬼求神。[363]

青草湖邊草色，飛猿嶺上猿聲。萬里三湘（集作湘江）客到，有風有雨人行。

樹頭花落花開，道上人去人來。朝愁暮愁即老，百年幾度三臺。

聞身彊（一作康）健且（一作早）為，頭白齒落難追。准擬百年千歲，能得幾許多時。

[頁]卷,冊....[364]26,2
第812筆
　　　　雜曲歌辭　築城曲（張籍○築城曲，以小鼓為節，築者下杵以和之，謂為睢陽曲。唐書樂志曰：睢陽操用舂牘，是也。）
築城去（集作處），千人萬人齊抱（集作把）杵。重重土堅試行錐，軍吏執鞭催作遲。
來時一年深磧裏，著盡短衣渴無水。力盡不得拋（一作休）杵聲，杵聲未定（集作盡）人皆死。
家家養男當門戶，今日作君城下土。
[頁]卷,冊....[364]26,2
第813筆
　　　　雜曲歌辭　同前五解（元稹）
年年塞下丁，長作出塞兵。自從冒頓彊，官築遮虜城（一解）。
築城須努力，城高遮得賊。但恐賊路多，有城遮不得（二解）。
丁口傳父口，莫問城堅不。平城被虜圍，漢斸城牆走（三解）。
因茲虜請（一作請休）和，虜往騎來多（集作過）。半疑兼半信，築城猶嵯峨（四解）。
築城安敢煩，願聽丁一言。請築鴻臚寺，兼愁虜出關（五解）。
[頁]卷,冊....[364]26,2
第814筆
　　　　雜曲歌辭　同前（陸龜蒙）
城上一掊土，手中千萬杵。築城畏不堅，堅城在何處。
莫歎築城勞（集作將軍逼），將軍要卻敵。城高功亦高，爾命何處（一作足，集作勞）惜。（集作二首）
[頁]卷,冊....[364]26,2
第815筆
　　　　雜曲歌辭　湖陰曲（溫庭筠○序曰：晉王敦舉兵至湖陰，明帝微行，視其營伍，由是樂府有湖陰曲。後其詞亡，因作而附之。）
祖龍黃須珊瑚鞭，鐵驄金面青連錢。虎髯拔劍欲成夢，日壓賊營如血鮮。
海旗風急驚眠起，甲重光搖照湖水。蒼黃追騎塵外歸，森索妖星陣前死。
五陵愁碧春萋萋，灞川玉馬空中嘶。羽書如電入青瑣，雪腕如[364]搥催畫鞞。
白虯天子金煌鋩，高臨帝座迴龍章。吳波不動楚山晚，花壓闌干春晝長。
[頁]卷,冊....[365]26,2
第816筆
　　　　雜曲歌辭　無愁果有愁曲（李商隱○無愁曲，北齊歌也，天寶十三載，改無愁為長歡。）
東有青龍西白虎，中含福皇包世度。玉壺渭水笑清潭，鑿天不到牽牛處。
騏驎踏雲天馬獰，牛山撼碎珊瑚聲。秋娥點滴不成淚，十二玉樓無故釘。
推煙唾月拋千里，十番紅桐一行死。白楊別屋鬼迷人，空留暗記如蠶紙。
日暮向風牽短絲，血凝血散今誰是。
[頁]卷,冊....[365]26,2
第817筆
　　　　雜曲歌辭　起夜來（施肩吾）
香銷連理帶，塵覆合歡杯。懶臥相思枕，愁吟起夜來。
[頁]卷,冊....[365]26,2
第818筆
　　　　雜曲歌辭　起夜半（聶夷中）
念遠心如燒，不覺中夜起。桃花帶露泛，立在月明裏。
[頁]卷,冊....[365]26,2
第819筆
　　　　雜曲歌辭　獨不見（沈佺期）
盧家小（集作少）婦鬱金堂，海燕雙栖玳瑁梁。九月寒砧催下葉，十年征戍憶遼陽。
白狼河北音書斷，丹鳳城南秋夜長。誰知（集作謂）含愁獨不見，使妾（集作更教）明月照流黃。
[頁]卷,冊....[365]26,2
第820筆
　　　　雜曲歌辭　同前（王訓）
日晚宜春暮，風軟上林朝。對酒近初節，開樓蕩夜嬌（集作謠）。
石橋通小澗，竹路上青霄。持底誰見許，長愁成細腰。
[頁]卷,冊....[365]26,2
第821筆
　　　　雜曲歌辭　同前（楊巨源）[365]
東風豔陽色，柳綠花如霰。競理同心鬟，爭持合歡扇。
香傳賈娘手，粉離何郎面。最恨卷簾時，含情獨不見。
[頁]卷,冊....[366]26,2
第822筆
　　　　雜曲歌辭　同前（李白）
白馬誰家子，黃龍邊塞兒。天山三丈雪，豈是遠行時。
春蕙忽秋草，莎雞鳴曲（集作西）池。風催寒椶響，月入霜閨悲。
憶與君別年，種桃齊蛾眉。桃今百餘尺，花落成枯枝。
終然獨不見，流淚空自知。
[頁]卷,冊....[366]26,2
第823筆
　　　　雜曲歌辭　同前（戴叔倫）
前宮路非遠，舊苑春將遍。玉戶看早梅，雕梁數歸（集作飛）燕。
身輕逐舞袖，香暖傳歌扇。自知秋風詞，長侍昭陽殿。
誰信後庭人，年年獨不見。
[頁]卷,冊....[366]26,2
第824筆
　　　　雜曲歌辭　同前（胡曾）
玉關一自有氛埃，年少從軍竟未回。門外塵凝張樂榭，水邊香滅按歌臺。
窗殘夜月人何處，簾卷春風燕復來。萬里寂寥音信絕，寸心爭忍不成灰。
[頁]卷,冊....[366]26,2
第825筆
　　　　雜曲歌辭　攜手曲（田娥）
攜手共惜芳菲節，鶯啼錦花滿城闕。行樂逶迤念容色，色衰祗恐君恩歇。
鳳笙龍管白日陰，盈虧自感青天月。
[頁]卷,冊....[366]26,2
第826筆
　　　　雜曲歌辭　大垂手（聶夷中○言舞而垂其手也）
金刀翦輕雲，盤用黃金縷。裝束趙飛燕，教來掌上舞。
舞罷飛燕死，片片隨風去。
[頁]卷,冊....[366]26,2
第827筆
　　　　雜曲歌辭　夜夜曲
愁人夜獨傷，滅燭臥蘭房。祗恐多情月，旋來照妾床。
[頁]卷,冊....[367]26,2
第828筆
　　　　雜曲歌辭　同前（王偃）
北斗星移銀漢低，班姬愁思鳳城西。青槐陌上人行絕，明月樓前烏夜啼。
[頁]卷,冊....[367]26,2
第829筆
　　　　雜曲歌辭　同前（僧貫休）
蟪蛄切切風騷騷，芙蓉噴香蟾蜍高。孤燈耿耿征婦勞，更深撲落金錯刀。
[頁]卷,冊....[367]26,2
第830筆
　　　　雜曲歌辭　秋夜長（王勃）
秋夜長，殊未央。月明白露澄清光，層城綺閣遙相望。
遙相望，川無梁。北風受節雁南（集作南雁）翔，崇蘭委質時菊芳。
鳴環曳履出長廊，為君秋夜擣衣裳。纖羅對鳳皇，丹綺雙鴛鴦。
調砧亂杵思自傷，思自傷，征夫萬里戍他鄉。鶴關音信斷，
龍門道路長。所（集作君）在天一方，寒衣徒自香。
[頁]卷,冊....[367]26,2
第831筆
　　　　雜曲歌辭　同前（張籍）
秋天如水夜未央，天漢東西月色光。愁人不寐畏枕席，暗蟲唧唧遶我傍。
荒城為村無更聲，起看北斗天未明。白露滿田風褭褭，千聲萬聲鶡鳥鳴。
[頁]卷,冊....[367]26,2
第832筆
　　　　雜曲歌辭　秋夜曲二首（王建）
天清漏長霜泊泊，蘭綠收榮桂膏涸。高樓雲鬟弄嬋娟，古瑟暗斷秋風弦。
玉關遙隔萬里道，金刀不翦雙淚泉。香囊火死香氣少，向帷合眼（一作誰眠閣）何時曉。
城烏作營啼野月，秦川少婦生離別。
[367]
秋燈向壁掩洞房，良人此夜直明光。天河悠悠漏水長，南樓北斗兩相當。

[頁]卷,冊....[368]26,2
第833筆
　　　　雜曲歌辭　同前（張仲素）
丁丁漏水夜何長，漫漫輕雲露月光。秋壁闇蟲通夕響，寒衣未寄莫飛霜。
[頁]卷,冊....[368]26,2
第834筆
　　　　雜曲歌辭　同前（王涯）
桂魄初生秋露微，輕羅已薄未更衣。銀箏夜久殷勤弄，心怯空房不忍歸。
[頁]卷,冊....[368]26,2
第835筆
　　　　雜曲歌辭　夜坐吟（李白）
冬夜夜寒覺夜長，沈吟久坐坐北堂。冰合井泉月入閨，青缸凝明（一作金缸青凝）照悲啼。
青（一作金）缸滅，啼轉多。掩妾淚，聽君歌。
歌有聲，妾有情。情聲合，兩無違。
一語不入意，從君萬曲梁塵飛。
[頁]卷,冊....[368]26,2
第836筆
　　　　雜曲歌辭　同前（李白）
踏踏馬頭（一作啼）誰見過，眼看北斗直天河。西風羅幕生翠波，鉛華笑妾顰青蛾。
為君起唱（一作舞）長相思，簾外嚴霜皆倒飛。明星爛爛東方陲，紅霞稍出東南涯。
陸郎去矣乘斑騅。
[頁]卷,冊....[368]26,2
第837筆
　　　　雜曲歌辭　夜寒吟（鮑溶）
九衢金吾夜行行，上宮玉漏遙分明。霜飆乘陰掃地起，旅鴻迷雪繞枕聲。
遠人歸夢既不成，留家惜夜歡心發。羅幕畫堂深皎潔，蘭煙對酒客幾人。
獸火揚光二三月，細腰楚姬絲竹間。白紵長袖歌閑閑，豈識苦寒損朱顏。
[頁]卷,冊....[368]26,2
第838筆
　　　　雜曲歌辭　定情篇（喬知之）[368]
共君結新婚，歲寒心未卜。相與遊春園，各隨情所逐。
君念菖蒲花，妾感苦寒竹。菖花多豔姿，寒竹有貞葉。
此時妾比君，君心不如妾。簪玉步河堤，妖韶援綠蕺（集作荑）。
鳧雁將子遊，鶯燕從雙栖。君念春光好，妾向春光啼。
君時不得意，妾棄（集作棄妾）還金閨。結言本同心，悲懽何未齊。
怨咽前致辭，願得中所悲。人間丈夫易，世路婦難為。
始經天月照（集作始如經天月），終若流星馳（此下集有天月相終始，流星無定期二句）。長信佳麗人，失意非蛾眉。
廬江小吏婦，非關織作遲。本願長相對，今已長相思。
復有遊宦子，結援從梁陳。燕居崇三朝，去來歷九春。
誓心妾終始，蠶桑奉所親。歸願未克從，黃金贈路人。
潔婦懷明義，從汎河之津。於今千萬年，誰當問水濱。
更憶倡家樓，夫婿事封侯。去時思（集作恩）灼灼，去罷心悠悠。
不憐妾歲晏，千載隴西頭。以茲常惕惕，百慮恆盈積。
由來共結褵，幾人同匪石。故歲雕梁燕，雙去今來隻。
今日玉庭梅，朝紅暮成碧。碧榮始芬敷，黃葉已〔淅〕（浙）瀝。
何用念芳春，芳春有流易。何用重懽娛，懽娛俄戚戚。
家本巫山陽，歸去路何長。敘言情未盡，采菉已盈筐。
桑榆日映物（集作及景），草（集作物）色盈高岡。下有碧流水，上有丹桂香。
桂枝不須折，碧流清且潔。贈君比芳菲，受惠常不滅（集作歇）。
贈君淚潺湲，相思無斷絕。妾有秦家鏡，寶匣裝珠璣。
鑑來年二八，不記易陰暉。妾無光寂寂，委照影依依。
今日持為贈，相識莫相違。
[頁]卷,冊....[369]26,2
第839筆
　　　　雜曲歌辭　定情樂（施肩吾）
敢嗟君不憐，自是命不諧。著破三條裾（集作裙），卻還雙股釵。
[頁]卷,冊....[369]26,2
第840筆
　　　　雜曲歌辭　春江曲（郭元振○春江，巴女曲也。）
江水春沈沈，上有雙竹林。竹葉壞水色，郎亦壞人心。
[頁]卷,冊....[369]26,2
第841筆
　　　　雜曲歌辭　同前（張籍）
春江無雲潮水平，蒲心出水鳧雛鳴。長干夫婿愛遠行，自染春衣縫已成。
妾身生長金陵側，去年隨夫住江北。春來未到父母家，舟小風多渡不得。
欲辭舅姑先問人，私向江頭祭水神。
[頁]卷,冊....[370]26,2
第842筆
　　　　雜曲歌辭　同前（王涯）
搖漾越江春，相將看（集作采）白蘋。歸時不覺夜，出浦月隨人。
[頁]卷,冊....[370]26,2
第843筆
　　　　雜曲歌辭　同前二首（張仲素）
家寄征江（集作河）岸，征人幾歲遊。不知潮水信，每日到沙頭。

乘曉南湖去，參差疊浪橫。前洲在何處，霧（集作霜）裏雁嚶嚶。

[頁]卷,冊....[370]26,2
第844筆
　　　　雜曲歌辭　江上曲（李嘉祐）
江上澹澹芙蓉花，江口蛾眉獨浣紗。可憐應是陽臺女，坐對鸕鶿嬌不語。
掩面羞看北地人，回首（集作身）忽作空山雨（集作語）。蒼梧秋色不堪論，千載依依帝子魂。
君看峰上斑斑竹，盡是湘妃泣淚痕。
[頁]卷,冊....[370]26,2
第845筆
　　　　雜曲歌辭　桃花曲（顧況）
魏帝宮人舞鳳樓，隋家天子泛龍舟。君王夜醉春眠〔晏〕（宴），不覺桃花逐水流。
[頁]卷,冊....[370]26,2
第846筆
　　　　雜曲歌辭　樹中草（李白）
鳥銜野田草，誤入枯桑裏。客土植危根，逢春猶不死。
草木雖無情，因依尚可生。如何同枝葉，各自有枯榮。
[頁]卷,冊....[370]26,2
第847筆
　　　　雜曲歌辭　同前（張祜）
青青樹中草，託根非不危。草生樹卻死，榮枯君可知。
[頁]卷,冊....[371]26,2
第848筆
　　　　雜曲歌辭　春遊吟（李章）
初春遍芳甸，千里靄盈矚。美人摘新英，步步玩春綠。
所思杳何處，宛在吳江曲。可憐不得共芳菲，日暮歸來淚滿衣。
[頁]卷,冊....[371]26,2
第849筆
　　　　雜曲歌辭　春遊樂（施肩吾）
一年三百六十日，賞心那似春中物。草迷曲塢花滿園，東家少年西家出。
[頁]卷,冊....[371]26,2
第850筆
　　　　雜曲歌辭　同前二首（李端）
遊童蘇合帶（集作彈），倡女蒲葵扇。初日映城時，相思忽相見。
褰裳踏露草，理鬢回花面。薄暮不同歸，留情此芳甸。

柘彈連錢馬，銀鉤妥墮鬟。采（集作摘）桑春陌上，踏草夕陽間。
意合辭先露，心誠貌卻閒。明朝若相憶，雲雨出巫山。

[頁]卷,冊....[371]26,2
第851筆
　　　　雜曲歌辭　春遊曲三首（張仲素）
煙柳飛輕絮，風榆落小錢。濛濛百花裏，羅綺競鞦韆。

騁望登香閣，爭高下砌臺。林間踏青去，席上意錢（集作寄牋）來。

行樂三春節，林花百和香。當年重意氣，先占鬥雞場。

[頁]卷,冊....[371]26,2
第852筆
　　　　雜曲歌辭　樂府二首（劉言史）
花頷紅騣一向（集作何）偏，綠槐香陌欲朝天。仍嫌眾裏嬌行疾，傍鐙深藏白玉鞭。

噴珠（集作沫）團香小桂條，玉鞭兼賜霍嫖姚。弄影便從天禁出，碧蹄聲碎五門橋。

[頁]卷,冊....[372]26,2
第853筆
　　　　雜曲歌辭　同前（顧況）
暖谷春光至，宸遊近甸榮。雲隨天仗轉，風入御簾輕。
翠蓋浮佳氣，朱樓倚太清。朝臣冠劍退，宮女管弦迎。
細草承雕輦，繁花入幔城。文房開聖藻，武衛宿天營。
玉醴隨觴至，銅壺逐漏行。五星含土德，萬姓徹中聲。
親祀先崇典，躬推示勸耕。國風新正樂，農器近消兵。
道德關河固，刑章日月明。野人同鳥獸，率舞感升平。
[頁]卷,冊....[372]26,2
第854筆
　　　　雜曲歌辭　同前（權德輿）
光風澹蕩百花吐，樓上朝朝學歌舞。身年二八婿侍中，幼妹承恩兄尚主。
綠窗珠箔繡鴛鴦，侍婢先焚百和香。鶯啼日出不知曙，寂寂羅幃春夢長。
[頁]卷,冊....[372]26,2
第855筆
　　　　雜曲歌辭　同前三首（孟郊）
蓮子不可得，荷花生水中。猶勝道傍柳，無事蕩春風。

淥萍與荷葉，同此一水中。風吹荷葉在，淥萍西復東。

蓮花未開時，苦心終日卷。春水（一作風）徒蕩漾，荷花未開展。

[頁]卷,冊....[372]26,2
第856筆
　　　　雜曲歌辭　同前（陸長源）[372]
芙蓉初出水，菡萏露中花。風吹著枯木，無奈值空槎。
[頁]卷,冊....[373]26,2
第857筆
　　　　雜曲歌辭　雜曲（王勃）
智瓊神女，來訪文君。蛾眉始約，羅袖初薰。
歌齊曲韻，舞亂行分（集作紛）。若向陽臺薦枕，何啻得勝朝雲。
[頁]卷,冊....[373]26,2
第858筆
　　　　雜曲歌辭　古曲五首（施肩吾）
可憐江北女，慣唱江南曲。搖蕩木蘭舟，雙鳧不成浴。

郎為匕上香，妾為（集作作）籠上灰。歸時雖（集作即）暖熱，去罷生塵埃。

夜裁鴛鴦綺，朝織蒲桃綾。欲試一寸心，待縫三尺冰。

憐時魚得水，怨罷商與參。不如山支子，卻解（集作能）結同心。

紅顏感暮花，白日同流水。思君如（集作若）孤燈，一夜一心死。

[頁]卷,冊....[373]26,2
第859筆
　　　　雜曲歌辭　高句麗（李白○唐亦有高麗曲。李勣破高麗所進，後改夷賓引者是也。）
金花折風帽，白馬小遲回。翩翩舞廣袖，似鳥海東來。
[頁]卷,冊....[373]26,2
第860筆
　　　　雜曲歌辭　摩多樓子（李賀）
玉塞去金人，二萬四千里。風吹沙作雲，一時渡遼水。
天白水如練，甲絲雙串斷。行行莫苦辛，城月猶殘半。
曉氣朔煙上，趢趗胡馬蹄。行人聽水別，隔隴長東西。
[頁]卷,冊....[373]26,2
第861筆
雜曲歌辭
　　隋自開皇初，置七部樂，一曰西涼伎，二曰清商伎，三曰高麗伎，四
　　曰天竺伎，五曰安國伎，六曰龜茲伎，七曰文康伎。至大業中，乃立
　　清樂、西涼、龜茲、天竺、康國、疏勒、安國、高麗、禮畢，以為九
　　部。唐武德初，因隋舊制，用九部樂。太宗增高昌樂，又造燕樂，而
　　去禮畢，其著令者十部，一曰燕樂，二曰清商，三曰西涼，四曰天竺
　　，五曰高麗，六曰龜茲，七曰安國，八曰疏勒，九曰高昌，十曰康國
　　，而總謂之燕樂。凡燕樂諸曲，始於武德、貞觀，盛於開元、天寶，
　　其著錄者十四調，二百二十二曲。又有梨園別教院法歌樂十一曲，雲
　　韶樂二十曲。肅代以降，亦有因造。
第862筆
　　　　雜曲歌辭　遼東行（王建）
遼東萬里遼水曲，古戍無城復無屋。黃雲蓋地雪作山，不惜黃金買衣服。
戰回各自收弓箭，正西回面家鄉遠。年年郡縣送征人，將與遼東作丘阪。
寧為草木鄉中生，有身不向遼東行。
[頁]卷,冊....[374]27,2
第863筆
　　　　雜曲歌辭　渡遼水（王建）
渡遼水，此去咸陽五千里。來時父母知隔生，重著衣裳如送死。
亦有白骨歸咸陽，營家各與題本鄉。身在應無回渡（一作渡遼）日，駐馬相看遼水傍。
[頁]卷,冊....[374]27,2
第864筆
　　　　雜曲歌辭　昔昔鹽（趙嘏○隋薛道衡有昔昔鹽，嘏廣之為二十章。羽調曲，唐亦為舞曲，昔一作析。）
　　　　垂柳覆金堤[374]
新年垂柳色，嫋嫋對空閨。不畏芳菲好，自緣離別啼。
因風飄玉戶，向日映金堤。驛使何時度，還將贈隴西。
[頁]卷,冊....[375]27,2
第865筆
　　　　蘼蕪葉復齊
提筐紅葉下，度日采蘼蕪。掬翠香盈袖，看花憶故夫。
葉齊誰復見，風暖恨偏孤。一被春光累，容顏與昔殊。
[頁]卷,冊....[375]27,2
第866筆
　　　　水溢芙蓉沼
淥沼春光後，青青草色濃。綺羅驚翡翠，暗粉妒芙蓉。
雲遍窗前見，荷翻鏡裏逢。將心託流水，終日渺無從。
[頁]卷,冊....[375]27,2
第867筆
　　　　花飛桃李蹊
遠期難可託，桃李自依依。花徑無容跡，戎裘未下機。
隨風開又落，度日掃還飛。欲折枝枝贈，那知歸不歸。
[頁]卷,冊....[375]27,2
第868筆
　　　　采桑秦氏女
南陌采桑出，誰知妾姓秦。獨憐傾國貌，不負早鶯春。
珠履盪花溼，龍鉤折桂新。使君那駐馬，自有侍中人。
[頁]卷,冊....[375]27,2
第869筆
　　　　織錦竇家妻
當年誰不羨，分作竇家妻。錦字行行苦，羅帷日日啼。
豈知登隴遠，祗恨下機迷。直候陽關使，殷勤寄海[375]西。
[頁]卷,冊....[376]27,2
第870筆
　　　　關山別蕩子
那堪聞蕩子，迢遞涉關山。腸為馬嘶斷，衣從淚滴斑。
愁看塞上路，詎惜鏡中顏。儻見征西雁，應傳一字還。
[頁]卷,冊....[376]27,2
第871筆
　　　　風月守空閨
良人猶遠戍，耿耿夜閨空。繡戶流宵月，羅帷坐曉（集作晚）風。
魂飛沙帳北，腸斷玉關中。尚自無消息，錦衾那得同。
[頁]卷,冊....[376]27,2
第872筆
　　　　恆斂千金笑
玉顏恆自斂，羞出鏡臺前。早惑陽城客，今悲華錦筵。
從軍人更遠，投喜鵲空傳。夫婿交河北，迢迢路幾千。
[頁]卷,冊....[376]27,2
第873筆
　　　　長垂雙玉啼
雙雙紅淚墮，度日暗中啼。雁出居延北，人猶遼海西。
向燈垂玉枕，對月灑金閨。不惜羅衣濕，惟愁歸意迷。
[頁]卷,冊....[376]27,2
第874筆
　　　　蟠龍隨鏡隱
鸞鏡無由照，蛾眉豈忍看。不知愁髮換，空見隱龍蟠。
那愜紅顏改，偏傷白日殘。今朝窺玉匣，雙淚落闌干。
[頁]卷,冊....[376]27,2
第875筆
　　　　綵鳳逐帷低
巧繡雙飛鳳，朝朝伴下帷。春花那見照，暮色已頻欺。
欲卷思君處，將啼裛淚時。何年征戍客，傳語報佳期。
[頁]卷,冊....[377]27,2
第876筆
　　　　驚魂同夜鵲
萬里無人見，眾情難與論。思君常入夢，同鵲屢驚魂。
孤寢紅羅帳，雙啼玉箸痕。妾心甘自保，豈復暫忘恩。
[頁]卷,冊....[377]27,2
第877筆
　　　　倦寢聽晨雞
去去邊城騎，愁眠掩夜閨。披衣窺落月，拭淚待鳴雞。
不憤連年別，那堪長夜啼。功成應自恨，早晚發遼西。
[頁]卷,冊....[377]27,2
第878筆
　　　　暗牖懸蛛網
暗中蛛網織，歷亂綺窗前。萬里終無信，一條徒自懸。
分從珠露滴，愁見隙風牽。妾意何聊賴，看看劇斷弦。
[頁]卷,冊....[377]27,2
第879筆
　　　　空梁落燕泥
春至今朝燕，花時伴獨啼。飛斜珠箔隔，語近畫梁低。
帷卷閒窺戶，床空暗落泥。誰能長對此，雙去復雙棲。
[頁]卷,冊....[377]27,2
第880筆
　　　　前年過代北[377]
代北幾千里，前年又復經。燕山雲自合，胡塞草應青。
鐵馬喧鼙鼓，蛾眉怨錦屏。不知羌笛曲，掩淚若為聽。
[頁]卷,冊....[378]27,2
第881筆
　　　　今歲往遼西
萬里飛書至，聞君已渡遼。祗諳新別苦，忘卻舊時嬌。
烽戍年將老，紅顏日向彫。胡沙兼漢苑，相望幾迢迢。
[頁]卷,冊....[378]27,2
第882筆
　　　　一去無還意
良人征絕域，一去不言還。百戰攻胡虜，三冬阻玉關。
蕭蕭邊馬思，獵獵戍旗閒。獨把千重恨，連年未解顏。
[頁]卷,冊....[378]27,2
第883筆
　　　　那能惜馬蹄
雲中路杳杳，江畔草萋萋。妾久垂珠淚，君何惜馬蹄。
邊風悲曉角，營月怨春鼙。未道休征戰，愁眉又復低。
[頁]卷,冊....[378]27,2
第884筆
　　　　雜曲歌辭　水調歌第一（水調，商調曲也。唐曲凡十一疊，前五疊為歌，後六疊為入破，又有新水調，亦商調曲。）
平沙落日大荒西，隴上明星高復低。孤山幾處看烽火，壯（一作戰）士連營候鼓鼙。
[頁]卷,冊....[378]27,2
第885筆
　　　　第二
猛將關西意氣多，能騎駿馬弄琱戈。金鞍寶鉸精神出，笛倚新翻水調歌。
[頁]卷,冊....[378]27,2
第886筆
　　　　第三[378]
王孫別上綠珠輪，不羨名公樂此身。戶外碧潭春洗馬，樓前紅燭夜迎人。
[頁]卷,冊....[379]27,2
第887筆
　　　　第四
隴頭一段氣長秋，舉目蕭條總是愁。祗為征人多下淚，年年添作斷腸流。
[頁]卷,冊....[379]27,2
第888筆
　　　　第五
雙帶仍分影，同心巧結香。不應須換彩，意欲媚濃妝。
[頁]卷,冊....[379]27,2
第889筆
　　　　入破第一
細草河邊一雁飛，黃龍關裏挂戎衣。為受明王恩寵甚，從事經年不復歸。
[頁]卷,冊....[379]27,2
第890筆
　　　　第二
錦城絲管日紛紛，半入江風半入雲。此曲只應天上去，人間能得幾回聞。
[頁]卷,冊....[379]27,2
第891筆
　　　　第三
昨夜遙歡出建章，今朝綴賞度昭陽。傳聲莫閉黃金屋，為報先開白玉堂。
[頁]卷,冊....[379]27,2
第892筆
　　　　第四
日晚笳聲咽戍樓，隴雲漫漫水東流。行人萬里向西去，滿目關山空（一作無）恨（一作自）愁。
[頁]卷,冊....[379]27,2
第893筆
　　　　第五
千年一遇聖明朝，願對君王舞細腰。乍可當熊任生死，誰能伴鳳上（一作入）雲霄。
[頁]卷,冊....[379]27,2
第894筆
　　　　第六徹[379]
閨燭無人影，羅屏有夢魂。近來音耗絕，終日望君門。
[頁]卷,冊....[380]27,2
第895筆
　　　　雜曲歌辭　水調（吳融）
鑿河千里走黃沙，浮（集作沙）殿西來動日華。可道新聲是亡國，且貪惆悵後庭花。
[頁]卷,冊....[380]27,2
第896筆
　　　　雜曲歌辭　堂堂（李義府○堂堂，角調曲。本陳後主所作，唐為法曲。）
鏤月成歌扇，裁雲作舞衣。自憐回雪影，好取洛川歸。
懶正鴛鴦被，羞褰玳瑁床。春風別有意，密處也尋香。
[頁]卷,冊....[380]27,2
第897筆
　　　　雜曲歌辭　同前（李賀）
堂堂復堂堂，紅脫梅灰（集作花）香（一作紅熟海梅香）。十年粉蠹生畫梁，飢蟲不食推碎黃。
蕙花已老桃葉長，禁院懸簾隔御光。華清源中礜石湯，裴回百（一作白）鳳隨君王。
[頁]卷,冊....[380]27,2
第898筆
　　　　雜曲歌辭　涼州歌第一
　　涼州，宮調曲。開元中，西涼府都督郭知運進。本在正宮調中，有大
　　遍、小遍。至貞元初，康崑崙翻入琵琶玉宸宮調，初進曲在玉宸殿，
　　故有此名。合諸樂，即黃鍾宮調也。段和尚善琵琶，自制西涼州，後
　　傳康崑崙，即道調涼州，亦謂之新涼州。
漢家宮裏柳如絲，上苑桃花連碧池。聖壽已傳千歲酒，天文更賞百僚詩。
[頁]卷,冊....[380]27,2
第899筆
　　　　第二
朔風吹葉雁門秋，萬里煙塵昏戍樓。征馬長思青海北，胡笳夜聽隴山頭。
[頁]卷,冊....[380]27,2
第900筆
　　　　第三[380]
開篋淚霑襦，見君前日書。夜臺空寂寞，猶見（一作是）紫雲車。
[頁]卷,冊....[381]27,2
第901筆
　　　　排遍第一
三秋陌上早霜飛，羽獵平田淺草齊。錦背蒼鷹初出按，五花驄馬餵來肥。
[頁]卷,冊....[381]27,2
第902筆
　　　　第二
鴛鴦殿裏笙歌起，翡翠樓前出舞人。喚上紫微三五夕，聖明方壽一千春。
[頁]卷,冊....[381]27,2
第903筆
　　　　雜曲歌辭　涼州詞（耿〔湋〕（緯））
國使翩翩（集作翻翻）隨旆旌，隴西岐路足荒城。氈裘牧馬胡雛小，日暮蕃歌三兩聲。
[頁]卷,冊....[381]27,2
第904筆
　　　　雜曲歌辭　同前（張籍）
邊城暮雨雁飛低，蘆筍初生漸欲齊。無數鈴聲遙過磧，應馱白練到安西。

古鎮城門白磧開，胡兵往往傍沙堆。巡邊使客行應早，每待（集作問）平安火到（集作無使）來。

鳳林關裏水東流，白草黃榆六十秋。邊將皆承主恩澤，無人解道取涼州。

[頁]卷,冊....[381]27,2
第905筆
　　　　雜曲歌辭　同前（薛逢）
昨夜蕃兵報國讎，沙州都護破涼州。黃河九曲今歸漢，塞外縱橫戰血流。
[頁]卷,冊....[381]27,2
第906筆
　　　　雜曲歌辭　太和第一（太和，羽調曲也。）
國門卿相舊山莊，聖主移來宴綠芳。簾外輾為車馬路，花間踏出舞人場。
[頁]卷,冊....[381]27,2
第907筆
　　　　第二[381]
國鳥尚含天樂轉，寒風猶帶御衣香。為報碧潭明月夜，會須留賞待君王。
[頁]卷,冊....[382]27,2
第908筆
　　　　第三
庭前鵲遶相思樹，井上鶯歌爭刺桐。含情少婦悲春草，多是良人學轉蓬。
[頁]卷,冊....[382]27,2
第909筆
　　　　第四
塞北江南共一家，何須淚落怨黃沙。春酒半酣千日醉，庭前（一作邊庭）還有落梅花。
[頁]卷,冊....[382]27,2
第910筆
　　　　第五徹
我皇膺運太平年，四海朝宗會百川。自古幾多明聖主，不如今帝勝堯天。
[頁]卷,冊....[382]27,2
第911筆
　　　　雜曲歌辭　伊川歌第一（伊州，商調曲。西涼節度蓋嘉運所進。）
秋風明月獨離居，蕩子從戎十載餘。征人去日殷勤屬，歸雁來時數寄書。
[頁]卷,冊....[382]27,2
第912筆
　　　　第二
彤闈曉闢萬鞍迴，玉輅春遊薄晚開。渭北清光搖草樹，州南嘉景入樓臺。
[頁]卷,冊....[382]27,2
第913筆
　　　　第三
聞道黃花戍，頻年不解兵。可憐閨裏月，偏照漢家營。
[頁]卷,冊....[382]27,2
第914筆
　　　　第四
千里東歸客，無心憶舊遊。挂帆游白水，高枕到青州。
[頁]卷,冊....[382]27,2
第915筆
　　　　第五[382]
桂殿江烏對，彫屏海燕重。祗應多釀酒，醉罷樂高鐘。
[頁]卷,冊....[383]27,2
第916筆
　　　　雜曲歌辭　入破第一
千門今夜曉初晴，萬里天河徹帝京。璨璨繁星駕秋色，稜稜霜氣韻鐘聲。
[頁]卷,冊....[383]27,2
第917筆
　　　　第二
長安二月柳依依，西出流沙路漸微。閼氏山上春光少，相府庭邊驛使稀。
[頁]卷,冊....[383]27,2
第918筆
　　　　第三
三秋大漠冷溪山，八月嚴霜變草顏。卷旆風行宵渡磧，銜枚電掃曉應還。
[頁]卷,冊....[383]27,2
第919筆
　　　　第四
行樂三陽早，芳菲二月春。閨中紅粉態，陌上看花人。
[頁]卷,冊....[383]27,2
第920筆
　　　　第五
君住孤山下，煙深夜徑長。轅門渡綠水，遊苑遶垂楊。
[頁]卷,冊....[383]27,2
第921筆
　　　　雜曲歌辭　陸州歌第一
分野中峰變，陰晴眾壑殊。欲投人處宿，隔浦問樵夫。
[頁]卷,冊....[383]27,2
第922筆
　　　　第二
共得煙霞徑，東歸山水遊。蕭蕭望林夜，寂寂坐中秋。
[頁]卷,冊....[383]27,2
第923筆
　　　　第三[383]
香氣傳空滿，妝花映薄紅。歌聲天仗外，舞態御樓中。
[頁]卷,冊....[384]27,2
第924筆
　　　　雜曲歌辭　排遍第一
樹發花如錦，鶯啼柳若絲。更逢歡宴地，愁見別離時。
[頁]卷,冊....[384]27,2
第925筆
　　　　第二
明月照秋葉，西風響夜砧。彊言徒自亂，往事不堪尋。
[頁]卷,冊....[384]27,2
第926筆
　　　　第三
坐對銀釭曉，停留玉箸痕。君門常不見，無處謝前恩。
[頁]卷,冊....[384]27,2
第927筆
　　　　第四
曙月當窗滿，征人出塞遙。畫樓終日閉，清（一作絲）管為誰調。
[頁]卷,冊....[384]27,2
第928筆
　　　　雜曲歌辭　簇拍陸州
西去輪臺萬里餘，故鄉音耗日應疏。隴山鸚鵡能言語，為報閨人數寄書。
[頁]卷,冊....[384]27,2
第929筆
　　　　雜曲歌辭　石州（商調曲也，又有舞石州。）
自從君去遠巡邊，終日羅幃獨自眠。看花情轉切，攬鏡淚如泉。
一自離君後，啼多雙臉穿。何時狂虜滅，免得更留連。
[頁]卷,冊....[384]27,2
第930筆
　　　　雜曲歌辭　蓋羅縫
秦時明月漢時關，萬里征人尚未還。但願龍庭神（一作飛）將在，不教胡馬渡陰山。
[384]
音書杜絕白狼西，桃李無顏黃鳥啼。寒鳥春深歸去盡，出門腸斷草萋萋。

[頁]卷,冊....[385]27,2
第931筆
　　　　雜曲歌辭　雙帶子
私言切語誰人會，海燕雙飛繞畫梁。君學秋胡不相識，妾亦無心去采桑。
[頁]卷,冊....[385]27,2
第932筆
　　　　雜曲歌辭　崑崙子
〔揚〕（楊）子譚經去，淮王載酒過。醉來啼鳥喚（一作換），坐久落花多。
[頁]卷,冊....[385]27,2
第933筆
　　　　雜曲歌辭　祓禊曲（漢宮三月上巳，張樂於流水，晉宋已後皆因之，至唐傳以為曲。）
昨見春條綠，那知秋葉黃。蟬聲猶未斷，寒（一作塞）雁已成行。

金谷園中柳，春來已（一作自，一作學。）舞腰。那堪好風景，獨上洛陽橋。

何處堪愁思，花間長樂宮。君王不重客，泣淚向春（一作東）風。

[頁]卷,冊....[385]27,2
第934筆
　　　　雜曲歌辭　上巳樂（張祜）
猩猩血綵繫頭標，天上齊聲舉畫橈。卻是內人爭意切，六宮羅（集作紅）袖一時招。
[頁]卷,冊....[385]27,2
第935筆
　　　　雜曲歌辭　穆護砂（穆護砂曲，犯角。）
玉管朝朝弄，清歌日日新。折花當驛路，寄與隴頭人。
[頁]卷,冊....[385]27,2
第936筆
　　　　雜曲歌辭　思歸樂（商調曲也。後一曲犯角。）
晚日催弦管，春風入綺羅。杏花如有意，偏落舞衫多。

萬里春應盡，三江雁亦稀。連天漢水廣，孤客未言歸。

[頁]卷,冊....[385]27,2
第937筆
　　　　雜曲歌辭　金殿樂
入夜秋砧動，千門起四鄰。不緣樓上月，應為隴頭人。
[頁]卷,冊....[386]27,2
第938筆
　　　　雜曲歌辭　胡渭州（商調曲）
亭亭孤月照行舟，寂寂長江萬里流。鄉國不知何處是，雲山漫漫使人愁。

楊柳千尋色，桃花一苑芳。風吹入簾裏，惟有惹衣香。

[頁]卷,冊....[386]27,2
第939筆
　　　　雜曲歌辭　戎渾
風勁角弓鳴，將軍獵渭城。草枯鷹眼疾，雪盡馬蹄輕。
[頁]卷,冊....[386]27,2
第940筆
　　　　雜曲歌辭　牆頭花
蟋蟀鳴洞房，梧桐落金井。為君裁舞衣，天寒翦刀冷。

妾有羅衣裳，秦王在時作。為舞春風多，秋來不堪著。

[頁]卷,冊....[386]27,2
第941筆
　　　　雜曲歌辭　采桑（羽調曲，一云本清商西曲，又有楊下采桑。）
自古多征戰，由來尚甲兵。長驅千里去，一舉兩蕃平。
按劍從沙漠，歌謠滿帝京。寄言天下將，須立武功名。
[頁]卷,冊....[386]27,2
第942筆
　　　　雜曲歌辭　〔楊〕（揚）下採桑
飛絲惹綠塵，軟葉對孤輪。今朝入園去，物色彊看人。
[頁]卷,冊....[386]27,2
第943筆
　　　　雜曲歌辭　破陣樂（本商調舞曲，太宗所造。明皇作小破陣樂，亦舞曲也。第一曲失撰人名，後二曲張說作。）[386]
秋來四面足風沙，塞外征人暫別家。千里不辭行路遠，時光早晚到天涯。

漢兵出頓金微，照日明光（集作光明）鐵衣。百里火幡焰焰，千行雲騎騑騑（集作霏霏）。
蹙踏遼河自竭，鼓噪燕山可飛。正屬四方朝賀，端知萬舞皇威。

少年膽氣凌雲，共許驍雄出群。匹馬城南（集作西）挑戰，單刀薊北從軍。
一鼓鮮卑送款，五餌單于解紛。誓欲成名報國，羞將開口（集作閣）論勳。

[頁]卷,冊....[387]27,2
第944筆
　　　　雜曲歌辭　戰勝樂
百戰得功名，天兵意氣生。三邊永不戰，此是我皇英。
[頁]卷,冊....[387]27,2
第945筆
　　　　雜曲歌辭　劍南臣
不分君恩斷，觀妝視鏡中。容華尚春日，嬌愛已秋風。
枕席臨窗曉，屏帷對月空。年年後庭樹，芳悴在深宮。
[頁]卷,冊....[387]27,2
第946筆
　　　　雜曲歌辭　征步郎
塞外虜塵飛，頻年度磧西。死生隨玉劍，辛苦向金微。
[頁]卷,冊....[387]27,2
第947筆
　　　　雜曲歌辭　〔歎〕（歡）疆場（宮調曲）
聞道行人至，妝梳對鏡臺。淚痕猶尚在，笑靨自然開。
[頁]卷,冊....[387]27,2
第948筆
　　　　雜曲歌辭　塞姑
昨日盧梅塞口，整見諸人鎮守。都護三年不歸，折盡江邊楊柳。
[頁]卷,冊....[387]27,2
第949筆
　　　　雜曲歌辭　水鼓子
雕弓白羽獵初回，薄夜牛羊復下來。夢水河邊秋草合，黑山峰外陣雲開。
[頁]卷,冊....[388]27,2
第950筆
　　　　雜曲歌辭　婆羅門（商調曲，開元中西涼府節度楊敬述進。天寶十三年，改為霓裳羽衣。）
迴樂峰前沙似雪，受降城外月如霜。不知何處吹蘆管，一夜征人盡望鄉。
[頁]卷,冊....[388]27,2
第951筆
　　　　雜曲歌辭　浣沙女
南陌春風早，東鄰去日斜。千花開瑞錦，香撲美人車。

長樂青門外，宜春小苑東。樓開萬戶上，人向百花中。

[頁]卷,冊....[388]27,2
第952筆
　　　　雜曲歌辭　鎮西
天邊物色更無春，祗有羊群與馬群。誰家營裏吹羌笛，哀怨教人不忍聞。

歲去年來拜聖朝，更無山闕對溪橋。九門楊柳渾無半，猶自千條與萬條。

[頁]卷,冊....[388]27,2
第953筆
　　　　雜曲歌辭　回紇（商調曲）
曾聞瀚海使難通，幽閨少婦罷裁縫。緬想邊庭征戰苦，誰能對鏡治愁容。
久戍人將老，須臾變作白頭翁。
[頁]卷,冊....[388]27,2
第954筆
　　　　雜曲歌辭　長命女（羽調曲）
雲送關西雨，風傳渭北秋。孤燈然客夢，寒杵擣鄉愁。
[頁]卷,冊....[388]27,2
第955筆
　　　　雜曲歌辭　醉公子
昨日春園飲，今朝倒接䍦。誰人扶上馬，不省下樓時。
[頁]卷,冊....[388]27,2
第956筆
　　　　雜曲歌辭　一片子
柳色青山映，梨花雪鳥藏。綠窗桃李下，閒坐歎春芳。
[頁]卷,冊....[389]27,2
第957筆
　　　　雜曲歌辭　甘州（羽調曲）
欲使傳消息，空書意不任。寄君明月鏡，偏照故人心。
[頁]卷,冊....[389]27,2
第958筆
　　　　雜曲歌辭　濮陽女（羽調曲）
雁來書不至，月照獨眠房。賤妾多愁思，不堪秋夜長。
[頁]卷,冊....[389]27,2
第959筆
　　　　雜曲歌辭　相府蓮（王儉為相，所辟皆才名之士，時號蓮幕。其後語訛為想夫憐。羽調曲，又有簇拍相府蓮。）
夜聞鄰婦泣，切切有餘哀。即問緣何事，征人戰未（一作骨）迴。
[頁]卷,冊....[389]27,2
第960筆
　　　　雜曲歌辭　簇拍相府蓮
莫以今時寵，寧無舊日恩。看花滿眼淚，不共楚王言。
閨燭無人影，羅屏有夢魂。近來音耗絕，終日望應門。
[頁]卷,冊....[389]27,2
第961筆
　　　　雜曲歌辭　離別難
　　武后朝，有士人陷冤獄。其妻配入掖庭，善吹觱栗，撰此曲以寄情。
　　初名大郎神，蓋取良人第行也。既畏人知，遂三易其名，曰悲切子，
　　終號〔怨〕（愁）回鶻。
此別難重陳，花深復變人。來時梅覆雪，去日柳含春。
物候催行客，歸途淑氣新。剡川今已遠，魂夢暗相親。
[頁]卷,冊....[389]27,2
第962筆
　　　　雜曲歌辭　同前（白居易）
綠楊陌上送行人，馬去車回一望塵。不覺別時紅淚盡，歸來無淚可霑巾。
[頁]卷,冊....[390]27,2
第963筆
　　　　雜曲歌辭　山鷓鴣（羽調曲）
玉關征戍久，空閨人獨愁。寒露溼青苔，別來蓬鬢秋。

人坐青樓晚，鶯語百花時。愁人多自老，腸斷君不知。

[頁]卷,冊....[390]27,2
第964筆
　　　　雜曲歌辭　鷓鴣詞（李益）
湘江斑竹枝，錦翼鷓鴣飛。處處湘陰合，郎從何處歸。
[頁]卷,冊....[390]27,2
第965筆
　　　　雜曲歌辭　同前（李涉）
湘江煙水深，沙岸隔楓林。何處鷓鴣飛，日斜斑竹陰。
二女虛（集作空）垂淚，三閭枉自沈。惟有鷓鴣鳥，獨傷行客心。

越岡連越井，越鳥更南飛。何處鷓鴣啼，夕煙東嶺歸。
嶺頭（集作外）行人少，天涯北客稀。鷓鴣啼別處，相對淚霑衣。

[頁]卷,冊....[390]27,2
第966筆
　　　　雜曲歌辭　樂世（白居易）
　　一曰綠腰，即錄要也。貞元中樂工進曲，德宗令錄出要者，因以為名
　　。後語訛為綠腰。軟舞曲也，康崑崙嘗於琵琶彈一曲，即新翻羽調綠
　　腰。又有急樂〔世〕。
管急絲（集作弦）繁拍漸稠，綠腰宛轉曲終頭。誠知樂世聲聲樂，老病人聽未免愁。
[頁]卷,冊....[390]27,2
第967筆
　　　　雜曲歌辭　急〔樂世〕（世樂）（白居易）
正抽碧線繡紅羅，忽聽黃鶯斂翠蛾。秋思冬愁春恨（集作悵）望，大都不得意時多。
[頁]卷,冊....[391]27,2
第968筆
　　　　雜曲歌辭　何滿子（白居易○開元中滄州歌者，臨刑進此曲以贖死，竟不得免，亦舞曲也。）
世傳滿子是人名，臨就刑時曲始成。一曲四詞（集作調）歌八疊，從頭便是斷腸聲。
[頁]卷,冊....[391]27,2
第969筆
　　　　雜曲歌辭　同前（薛逢）
繫馬宮槐老，持杯店菊黃。故交今不見，流恨滿川光。
[頁]卷,冊....[391]27,2
第970筆
　　　　雜曲歌辭　清平調（李白）
　　唐禮樂志曰：清調、平調，房中樂遺聲。開元中，禁中重木芍藥，會
　　花方繁開，帝乘照夜白。太真妃以步輦從，李龜年以歌擅一時之名。
　　帝曰：賞名花，對妃子，焉用舊樂辭為。遂命白作清平調詞三章，令
　　梨園弟子略撫絲竹以促歌，帝自調玉笛以倚曲。
雲想衣裳花想容，春風拂檻露華濃。若非群玉山頭見，會向瑤臺月下逢。

一枝紅（集作穠）豔露凝香，雲雨巫山枉斷腸。借問漢宮誰得似，可憐飛燕倚新妝。

名花傾國兩相歡，長得君王帶笑看。解釋春風無限恨，沈香亭北倚闌干。

[頁]卷,冊....[391]27,2
第971筆
　　　　雜曲歌辭　回波樂（李景伯）
　　商調曲，蓋出於曲水引流泛觴。中宗宴侍臣，令各為回波樂，眾皆為
　　諂佞之辭，及自要榮位。次至諫議大夫李景伯，乃歌此辭，後亦為舞
　　曲。
回波爾時酒卮，微臣職在箴規。侍宴既過三爵，諠譁竊恐非儀。
[頁]卷,冊....[391]27,2
第972筆
　　　　雜曲歌辭　聖明樂（張仲素○開元中，太常樂工馬順兒造。又有大聖明樂，並商調曲。）
玉帛殊方至，歌鍾比屋聞。華夷今一貫，同賀聖明君。

九陌祥煙合，千春瑞月明。宮花將苑柳，先發鳳皇城。

[頁]卷,冊....[392]27,2
第973筆
　　　　雜曲歌辭　同前（令狐楚）
海浪恬丹徼，邊塵靖黑山。從今萬里外，不復鎮蕭關。
[頁]卷,冊....[392]27,2
第974筆
　　　　雜曲歌辭　大酺樂（商調曲）
淚滴珠難盡，容殘玉易銷。儻隨明月去，莫道夢魂遙。
[頁]卷,冊....[392]27,2
第975筆
　　　　雜曲歌辭　同前（杜審言）
聖后乘乾日，皇明御曆辰。紫宮初啟坐，蒼璧正臨春。
雷雨垂膏澤，金錢賜下人。詔酺歡賞遍，交泰睹惟新。

毗陵震澤九州通，士女歡娛萬國同。伐鼓撞鐘驚海上，新妝袨服照江東。
梅花落處疑殘雪，柳葉開時任好風。大（集作火）德不（集作雲）官逢道泰，天長地久屬年豐。

[頁]卷,冊....[392]27,2
第976筆
　　　　雜曲歌辭　同前（張祜）
車駕東來值太平，大酺三日洛陽城。小兒一伎竿頭絕，天下傳呼萬歲聲。

紫陌酺歸日欲斜，紅塵開路薛王家。雙鬟前（集作笑）說樓前鼓，兩伎爭輪好結花。

[頁]卷,冊....[392]27,2
第977筆
　　　　雜曲歌辭　千秋樂（張祜○開元十七年八月癸亥明皇誕日，宴百僚於花萼樓下，百僚表請以每年八月五日為千秋節。）[392]
八月平時花萼樓，萬方同樂奏千秋。傾城人看長竿出，一伎初成趙解愁。
[頁]卷,冊....[393]27,2
第978筆
　　　　雜曲歌辭　火鳳辭（李百藥○羽調曲，又有真火鳳。）
歌聲扇裏（集作後）出，妝影扇（集作鏡）中輕。未能令掩笑，何處欲鄣聲。
知音自不惑，得念是分明。莫見雙嚬斂，疑人含笑情。

佳人靚晚妝，清唱動蘭房。影入（集作出）含風扇，聲飛照日梁。
嬌嚬眉際斂，逸韻口中香。自有橫陳分（集作會），應憐秋夜長。

[頁]卷,冊....[393]27,2
第979筆
　　　　雜曲歌辭　熱戲樂（張祜○凡戲輒分兩朋以競勇，謂之熱戲。）
熱戲爭心劇火燒，銅槌暗執不相饒。上皇失喜寧王笑，百尺幢竿果動搖。
[頁]卷,冊....[393]27,2
第980筆
　　　　雜曲歌辭　春鶯囀（張祜○大春鶯囀，又有小春鶯囀。並商調曲。）
興慶池南柳未開，太真先把一枝梅。內人已唱春鶯囀，花下傞傞軟舞來。
[頁]卷,冊....[393]27,2
第981筆
　　　　雜曲歌辭　達摩支（溫庭筠○天寶十三載，改達摩支為泛蘭叢，羽調曲，一曰健舞曲也。）
擣麝成塵香不滅，拗蓮作寸絲難絕。紅淚文姬洛水春，白頭蘇武天山雪。
君不見無愁高緯花漫漫，漳浦宴餘清露寒。一旦臣僚共囚虜，欲吹羌管先汍瀾。
舊臣頭鬢霜華（一作雪）早，可惜雄心醉中老。萬古春歸夢不歸，鄴城風雨連天草。
[頁]卷,冊....[393]27,2
第982筆
　　　　雜曲歌辭　如意娘（商調曲，則天皇后作。）
看朱成碧思紛紛，憔悴支離為憶君。不信比來長下淚，開箱驗取石榴裙。
[頁]卷,冊....[393]27,2
第983筆
　　　　雜曲歌辭　雨霖鈴（張祜）
　　明皇幸蜀，南入斜谷，屬霖雨彌旬，於棧道中聞鈴聲與山相應，因采
　　其聲為雨霖鈴曲。時獨梨園善觱栗工張徽從至蜀，以其曲授之，後入
　　法部。
雨霖鈴夜卻歸秦，猶是（集作見）張徽一曲新。長說上皇垂淚教，月明南內更無人。
[頁]卷,冊....[394]27,2
第984筆
　　　　雜曲歌辭　桂花曲
可憐天上桂花孤，試問姮娥更要無。月宮幸有閒田地，何不中央種兩株。
[頁]卷,冊....[394]27,2
第985筆
　　　　雜曲歌辭　渭城曲（王維○渭城一曰陽關，本送人使安西詩，後遂被於歌。）
渭城朝雨浥輕塵，客舍青青柳色（集作楊柳）春。勸君更盡一杯酒，西出陽關無故人。
[頁]卷,冊....[394]27,2
第986筆
　　　　雜曲歌辭　竹枝（顧況）
　　竹枝本出於巴渝。唐貞元中，劉禹錫在沅湘，以俚歌鄙陋，乃依騷人
　　九歌，作竹枝新辭九章，教里中兒歌之。由是盛於貞元、元和之間。
　　其音協黃鍾羽，末如吳聲。含思宛轉，有淇濮之豔。
帝子蒼梧不復歸，洞庭葉下荊雲飛。巴人夜唱竹枝後，腸斷曉猿聲漸稀。
[頁]卷,冊....[395]28,2
第987筆
　　　　雜曲歌辭　同前（劉禹錫）
白帝城頭春草生，白鹽山下蜀江清。南人上來歌一曲，北人莫上動鄉情。

山桃紅花滿上頭，蜀江春水拍江（一作山）流。花紅易衰似郎意，水流無限似儂愁。

江上朱樓新雨晴，瀼西春水縠文生。橋東橋西好楊柳，人來人去唱歌行。

日出三竿春霧消，江頭蜀客駐蘭橈。憑寄狂夫書一紙，住在成都萬里橋。

兩岸山花似雪開，家家春酒滿銀杯。昭君坊中多女伴，永安宮外踏青來。

瞿塘嘈嘈十二灘，此中（集作人言）道路古來難。長恨人心不如水，等閒平地起波瀾。

巫峽蒼蒼煙雨時，清猿啼在最高枝。箇裏愁人腸自斷，由來不是此聲悲。
[395]
城西門前灩澦堆，年年波浪不能摧（集作推）。懊惱（集作恨）人心不如石，少時東去復西來。

山上層層桃李花，雲間煙火是人家。銀釧金釵來負水，長刀短笠去燒畬。

[頁]卷,冊....[396]28,2
第988筆
　　　　雜曲歌辭　同前（劉禹錫）
楊柳青青江水平，聞郎江上唱歌聲。東邊日出西邊雨，道是無情（一作晴）還（集作卻）有情（一作晴）。

楚水巴山江雨多，巴人能唱本鄉歌。今朝北客思歸去，迴入紇那披綠羅。

[頁]卷,冊....[396]28,2
第989筆
　　　　雜曲歌辭　同前（白居易）
瞿塘峽口冷（集作水）煙低，白帝城頭月向西。唱到竹枝聲咽處，寒猿晴（集作闇）鳥一時啼。

竹枝苦怨怨何人，夜靜山空歇又聞。蠻兒巴女齊聲唱，愁殺江樓病使君。

巴東船舫上巴西，波面風生雨腳齊。水蓼冷花紅蔟蔟，江蘺溼葉碧萋萋（集作淒淒）。

江畔誰人唱竹枝，前聲斷咽後聲遲。怪來調苦緣詞苦，多是通州司馬詩。

[頁]卷,冊....[396]28,2
第990筆
　　　　雜曲歌辭　同前（李涉）
荊門灘急水潺潺，兩岸猿啼煙滿山。渡頭年少（一作少年）應官去，月落西陵望不還。

巫峽雲開神女祠，綠潭紅樹影參差。下牢戍口初相問，無義灘頭剩別離。

石壁千重樹萬重，白雲斜掩碧芙蓉。昭君溪上年年月，獨自（集作偏照）嬋娟色最濃。

十二峰頭月欲低，空濛（集作聆）江上子規啼。孤舟一夜東歸客，泣向春（集作東）風憶建溪。

[頁]卷,冊....[396]28,2
第991筆
　　　　雜曲歌辭　同前（孫光憲）[396]
門前春水白蘋花，岸上無人小艇斜。商女經過江欲暮，散拋殘食飼神鴉。

亂繩千結絆人深，越羅萬丈表長尋。楊柳在身垂意緒，藕花落盡見蓮心。

[頁]卷,冊....[397]28,2
第992筆
　　　　雜曲歌辭　楊柳枝（白居易）
　　楊柳枝者，古題所謂折楊柳，本白居易洛中所製。宣宗朝，國樂唱是
　　辭，帝問永豐在何處。因取兩株植於禁中，居易又作辭一章。
一樹春風萬萬枝，嫩於金色軟於絲。永豐西角荒園裏，盡日無人屬阿誰。

一樹衰殘委泥土，雙枝榮耀植天庭。定知玄象今春後，柳宿光中添兩星。

[頁]卷,冊....[397]28,2
第993筆
　　　　雜曲歌辭　同前（白居易）
六么水調家家唱，白雪梅花處處吹。古歌舊曲君休聽，聽取新翻楊柳枝。

陶令門前四五樹，亞夫營裏百千條。何似東都正二月，黃金枝映洛陽橋。

依依嫋嫋復青青，句引清（集作春）風無限情。白雪花繁空撲地，綠絲條弱不勝鶯。

紅板江橋青酒旗，館娃宮暖日斜時。可憐雨歇東風定，萬樹千條各自垂。

蘇州楊柳任君誇，更有錢塘勝館娃。若解多情尋小小，綠楊深處是蘇家。

蘇家小女舊知名，楊柳風前別有情。剝條盤作銀環樣，卷葉吹為玉笛聲。

葉含濃露如啼眼，枝嫋輕風似舞腰。小樹不禁攀折苦，乞君留取兩三條。

人言柳葉似愁眉，更有愁腸似柳絲。柳絲挽斷腸牽斷，彼此應無續得期。

[頁]卷,冊....[397]28,2
第994筆
　　　　雜曲歌辭　同前（盧貞）
一樹依依在永豐，兩枝飛去杳無蹤。玉皇曾采人間曲，應逐歌聲入九重。
[頁]卷,冊....[398]28,2
第995筆
　　　　雜曲歌辭　同前（劉禹錫）
塞北梅花羌笛吹，淮南桂樹小山詞。請君莫奏前朝曲，聽唱新翻楊柳枝。

南陌東城春早時，相逢何處不依依。桃紅李白皆誇好，須得垂楊相發輝。

鳳闕輕遮翡翠帷，龍墀遙望麴塵絲。御溝春水柳（集作相）暉映，狂殺長安年少兒。

金谷園中鶯亂飛，銅駝陌上好風吹。城東（集作中）桃李須臾盡，爭似垂楊無限時。

花萼樓前初種時，美人樓上鬥腰支。如今拋擲上（一作長）街裏，露葉如啼欲恨誰。

煬帝行宮汴水濱，數株殘（集作枝楊）柳不勝春。昨來風起（集作晚）花如雪，飛入宮牆不見人。

御陌青門拂地垂，千條金縷萬條絲。如今綰作同心結，將贈行人知不知。

城外春風滿（集作吹）酒旗，行人揮袂日西時。長安陌上無窮樹，唯有垂楊管別離。

輕盈嫋娜占春華，舞榭妝樓處處遮。春盡絮飛（集作花）留不得，隨風好去落誰家。

[頁]卷,冊....[398]28,2
第996筆
　　　　雜曲歌辭　同前（劉禹錫）
〔揚〕（楊）子江頭煙景迷，隋家宮樹拂金堤。嵯峨猶有（集作是）當時色，半蘸波中水鳥棲。

迎得春光先到來，淺黃輕綠映樓臺。只緣嫋娜多情思，便被春風長請挼（集作倩猜）。

巫峽巫山楊柳多，朝雲暮雨遠相和。因想陽臺無限事，為君迴唱竹（集作柳）枝歌。

[頁]卷,冊....[398]28,2
第997筆
　　　　雜曲歌辭　同前（李商隱）
暫憑樽酒送無憀，莫損愁眉與細腰。人世死前唯有別，春風爭擬惜長條。

含煙惹霧每依依，萬緒千條拂落暉。為報行人休盡折，半留相送半迎歸。

[頁]卷,冊....[399]28,2
第998筆
　　　　雜曲歌辭　同前（韓琮）
梁苑隋堤事已空，萬條猶舞舊春風。那堪更想千年後，誰見楊花入漢宮。
[頁]卷,冊....[399]28,2
第999筆
　　　　雜曲歌辭　同前（施肩吾）
傷見路傍（集作邊）楊柳春，一枝折盡一重新。今年還折去年處，不送去年離別人。
[頁]卷,冊....[399]28,2
第1000筆
　　　　雜曲歌辭　同前（溫庭筠）
宜春苑外最長條，閒嫋春風伴舞腰。正是玉人腸斷處，一渠春水赤欄橋。

南內牆東御路傍，預知春色柳絲黃。杏花未肯無情思，何事情人最斷腸。

蘇小門前柳萬條，毿毿金線拂平橋。黃鶯不語東風起，深閉朱門伴細腰。

金縷毿毿碧瓦溝，六宮眉黛惹春愁。晚來更帶龍池雨，半拂欄干半入樓。

館娃宮外鄴城西，遠映征帆近拂堤。繫得王孫歸意切，不關春草綠萋萋。

兩兩黃鸝色似金，嫋枝啼露動芳音。春來幸自長如線，可惜牽纏蕩子心。

御柳如絲映九重，鳳凰窗柱繡芙蓉。景陽樓伴千條露，一面新妝待曉鍾。

織錦機邊鶯語頻，停梭垂淚憶征人。塞門三月猶蕭索，縱有垂楊未覺春。

[頁]卷,冊....[399]28,2
第1001筆
　　　　雜曲歌辭　同前（皇甫松）
春入行宮映翠微，玄宗侍女舞煙絲。如今柳向空城綠，玉笛何人更把吹。

爛熳春歸水國時，吳王宮殿柳垂絲。黃鶯長叫空閨畔，西子無因更得知。

[頁]卷,冊....[400]28,2
第1002筆
　　　　雜曲歌辭　同前（僧齊己）
鳳樓高映綠陰陰，凝碧多含雨露深。莫謂一枝柔軟力，幾曾牽破別離心。

館娃宮畔響廊前，依託吳王養翠煙。劍去國亡臺榭（集作殿）毀，卻隨紅樹噪秋蟬。

穠低似中陶潛酒，軟極如傷宋玉風。多謝將軍遶營種，翠中閒卓戰旗紅。

高僧愛惜遮江寺，遊子傷殘露野橋。爭似著行垂上苑，碧桃紅杏對搖搖。

[頁]卷,冊....[400]28,2
第1003筆
　　　　雜曲歌辭　同前（張祜）
莫折宮前楊柳枝，玄宗曾向笛中吹。傷心日暮煙霞起，無限春愁生翠眉。

凝碧池邊斂翠眉，景陽臺下綰青絲。那勝妃子朝元閣，玉手和煙弄一枝。

[頁]卷,冊....[400]28,2
第1004筆
　　　　雜曲歌辭　同前（孫魴）
靈和風暖太昌春，舞線搖絲向昔人。何似曉來江雨後，一行如畫隔遙津。

彭澤初栽五樹時，只應閒看一枝枝。不知天意風流處，要與佳人學畫眉。

暖傍離亭靜拂橋，入流穿檻綠搖搖。不知落日誰相送，魂斷千條與萬條。

春來綠樹遍天涯，未見垂楊未可誇。晴日萬株煙一陣，閒坊兼是莫愁家。
[400]
十首當年有舊詞，唱青歌翠幾無遺。未曾得向行人道，不為離情莫折伊。

[頁]卷,冊....[401]28,2
第1005筆
　　　　雜曲歌辭　同前（薛能○乾符五年，能為許州刺史。令部伎作楊柳枝健舞，復賦其辭為新聲。）
華清高樹出離宮，南陌柔條帶暖風。誰見輕陰是良夜，瀑泉聲畔月明中。

洛橋晴影覆江船，羌笛秋聲溼塞煙。閒想習池公宴罷，水蒲風絮夕陽天。

嫩綠輕懸似綴旒，路人遙見隔宮樓。誰能更近丹墀種，解播皇風入九州。

暖風晴日斷浮埃，廢路新條發釣臺。處處輕輕（集作陰）可惆悵，後人攀處古人栽。

潭上江邊嫋嫋垂，日高風靜絮相隨。青樓一樹無人見，正是女郎眠覺時。

汴水高懸百萬條，風清兩岸一時搖。隋家力盡虛栽得，無限春風屬聖朝。

和花煙樹九重城，夾路春陰十萬營。唯向邊頭不堪望，一株憔悴少人行。

窗外齊垂旭日初，樓邊輕好暖（集作暖好）風徐。遊人莫道栽無益，桃李清陰卻不如。

眾木猶寒獨早青，御溝橋畔曲江亭。陶家舊日應如此，一院春條綠遶廳。

帳偃纓垂細復繁，令人心想石家園。風條月影皆堪重，何事侯門愛樹萱。

[頁]卷,冊....[401]28,2
第1006筆
　　　　雜曲歌辭　同前（薛能）
數首新詞（集作詩）帶恨成，柳絲牽我我傷情。柔娥幸有腰支穩，試踏吹聲作唱聲。

高出軍營遠映橋，賊兵曾斫火曾燒。風流性在終難改，依舊春來萬萬條。

縣依陶令想嫌迂，營伴將軍即大麤。此日與君除萬恨，數篇風調更應無。
[401]
狂似纖腰軟勝綿，自多情態更誰憐。遊人不折還堪恨，拋向橋邊與路邊。

朝陽晴照綠楊煙，一別通波十七年。應有舊枝無處覓，萬株風裏卓旌旃。

晴垂芳態吐牙新，雨擺輕條溼面春。別有出牆高數尺，不知搖動是何人。

暖梳簪朵事登樓，因挂垂楊立地愁。牽斷綠絲攀不得，半空懸著玉搔頭。

西園高樹後庭根，處處尋芳有折痕。終憶舊遊桃葉舍，一株斜映竹籬門。

劉白蘇臺總近時，當初章句是誰推。纖腰舞盡春楊柳，未有儂家一首詩。

[頁]卷,冊....[402]28,2
第1007筆
　　　　雜曲歌辭　同前
解凍風來末上青，解垂羅袖拜卿卿。無端嫋娜臨官路，舞送行人過一生。

吳王宮裏色偏深，一簇纖條萬縷金。不憤錢塘蘇小小，引郎枝（集作松）下結同心。

橋北橋南千萬條，恨伊張緒不相饒。金羈白馬臨風望，認得羊家（一作娘）靜婉腰。

狂雪隨風撲馬飛，惹煙無力被風欹。莫交移入靈和殿，宮女三千又妒伊。

裊翠籠煙拂暖波，舞裙新染麴塵羅。章華臺畔隋堤上，倚得春風爾許多。

[頁]卷,冊....[402]28,2
第1008筆
　　　　雜曲歌辭　同前（和凝）
軟碧搖煙似送人，映花時把翠眉嚬。青青自是風流主，漫颭金絲待洛神。

瑟瑟羅裙金縷腰，黛眉偎破未重描。醉來咬損新花子，拽住仙郎儘放嬌。

鵲橋初就咽銀河，今夜仙郎自性和。不是昔年攀桂樹，豈能月裏索姮娥。

[頁]卷,冊....[402]28,2
第1009筆
　　　　雜曲歌辭　同前（孫光憲）
閭（集作閶）門風暖落花乾，飛遍江南雪不寒。獨有晚來臨水驛，閒人多憑赤闌干。

有池有榭即濛濛，浸潤翻成長養功。恰似有人長點檢，著行排立向春風。

根柢雖然傍濁河，無妨終日近笙歌。驂驂（集作毿毿）金帶誰堪比，還笑黃鶯不較多。

萬株枯槁怨亡隋，似弔吳臺各自垂。好是淮陰明月裏，酒樓橫笛不勝吹。

[頁]卷,冊....[403]28,2
第1010筆
　　　　雜曲歌辭　浪淘沙（劉禹錫）
九曲黃河萬里沙，浪淘風簸自天涯。如今直上銀河去，同到牽牛織女家。

洛水橋邊春日斜，碧流輕（集作清）淺見瓊沙。無端陌上狂風急，驚起鴛鴦出浪花。

汴水東流虎眼文，清淮曉色鴨頭春。君看渡口淘沙處，渡卻人間多少人。

鸚鵡洲頭浪颭沙，青樓春望日將斜。銜泥燕子爭歸舍，獨自狂夫不憶家。

濯錦江邊兩岸花，春風吹浪正淘沙。女郎剪下鴛鴦錦，將向中流疋晚霞。

日照澄洲江霧開，淘金（集作沙）女伴滿江隈。美人首飾侯王印，盡是沙中浪底來。

八月濤聲吼地來，頭高數丈觸山迴。須臾卻入海門去，卷起沙堆似雪堆。

莫道讒言如浪深，莫言遷客似沙沈。千淘萬漉雖辛苦，吹盡狂沙始到金。

流水淘沙不暫停，前波未滅後波生。令人忽憶瀟湘渚，迴唱迎神三兩聲。

[頁]卷,冊....[403]28,2
第1011筆
　　　　雜曲歌辭　同前（白居易）[403]
一泊沙來一泊去，一重浪滅一重生。相攪相淘無歇日，會交山海一時平。

白浪茫茫與海連，平沙浩浩四無邊。暮去朝來淘不住，遂令東海變桑田。

青草湖中萬里程，黃梅雨裏一人行。愁見灘頭夜泊處，風翻暗浪打船聲。

借問江湖與海水，何似君情與妾心。相恨不如潮有信，相思始覺海非深。

海底飛塵終有日，山頭化石豈無時。誰道小郎拋小婦，船頭一去沒迴期。

隨波逐浪到天涯，遷客生還有幾家。卻到帝鄉重富貴，請君莫忘浪淘沙。

[頁]卷,冊....[404]28,2
第1012筆
　　　　雜曲歌辭　同前（皇甫松）
灘頭細草接疏林，浪惡罾船半欲沈。宿鷺眠洲非舊浦，去年沙觜是江心。

蠻歌豆蔻北人愁，松雨蒲風夜艇秋。浪起鵁鶄眠不得，寒沙細細入江流。

[頁]卷,冊....[404]28,2
第1013筆
　　　　雜曲歌辭　紇那曲（劉禹錫）
楊柳鬱青青，竹枝無限情。同郎一回顧，聽唱紇那聲。

踏曲興無窮，調同詞不同。願郎千萬壽，長作主人翁。

[頁]卷,冊....[404]28,2
第1014筆
　　　　雜曲歌辭　瀟湘神二曲（劉禹錫）
湘水流，湘水流，九疑雲物至今愁。君問二妃何處所，
零陵香草露中秋。

斑竹枝，斑竹枝，淚痕點點寄相思。楚客欲聽瑤瑟怨，
瀟湘深夜月明時。

[頁]卷,冊....[404]28,2
第1015筆
　　　　雜曲歌辭　拋毬樂（劉禹錫）[404]
五綵繡團團，登君玳瑁筵。最宜紅燭下，偏稱落花前。
上客如先起，應須贈一船。

春早見花枝，朝朝恨發遲。及看花落後，卻憶未開時。
幸有拋毬樂，一杯君莫辭。

[頁]卷,冊....[405]28,2
第1016筆
　　　　雜曲歌辭　太平樂（白居易○商調曲也）
歲豐仍節儉，時泰更銷兵。聖念長如此，何憂不太平。

湛露浮堯酒，薰風起舜歌。願同堯舜意，所樂在人和。

[頁]卷,冊....[405]28,2
第1017筆
　　　　雜曲歌辭　同前（王維）
風俗今和厚，君王在穆清。行看采花曲，盡是太階平。
[頁]卷,冊....[405]28,2
第1018筆
　　　　雜曲歌辭　同前（張仲素）
聖德超千古，皇威靜四方。蒼生今息戰，無事覺時長（集作良）。
[頁]卷,冊....[405]28,2
第1019筆
　　　　雜曲歌辭　昇平樂（薛能○商調曲也）
正（集作瑞）氣遶宮樓，皇居信上遊。遠岡延（集作連）聖祚，平地載神州。
會合皆重譯，潺湲近八流。中興豈假問，據此自千秋。

寥泬敞延英，朝班立位橫。宣傳無草動，拜舞有衣聲。
鴛瓦雲消溼，蟲絲日照明。辛勤自不到，遙見似前生（集作程）。

處處足歡聲（集作心），時康歲已深。不同三尺劍，應似五絃琴。
壽笑山猶盡，明嫌日有陰。何當憐一物，亦遣斷愁吟。
[405]
曙質絕埃氛，彤庭列禁軍。聖顏初對日，龍尾競緣雲。
珮響交成韻，簾陰暖帶紋。逍遙豈有事，於此詠南薰。

一物周天至（一作至周天），洪纖盡晏然。車書無異俗，甲子並豐年。
奇技皆歸朴，征夫亦服田。君王故不有，台鼎合韋弦（一作賢）。

日日聽歌謠，區中盡祝堯。蟲蝗初不害，夷狄近全銷。
史筆唯書瑞，天臺絕見祆。因令匹夫志，轉欲事清朝。

品物盡昭蘇，神功復帝謨。他時應有壽，當代且無虞。
賜曆通遐俗，移關入半胡。鷦鷯一何幸，於此寄微軀。

無戰復無私，堯時即此時。焚香臨極早，待月卷簾遲。
端拱乾坤內，何言黈纊垂。君看聖明驗，只此是神龜。

旭日上清穹，明堂坐聖聰。衣裳承瑞氣，冠冕蓋重曈。
花木經宵露，旌旗立（集作入）仗風。何期於此地，見說似仙（集作是神）宮。

五帝三皇主，蕭曹魏邴臣。文章惟反朴，戈甲盡生塵。
諫紙應無用，朝綱自有倫。昇平不可紀，所見是閒人。

[頁]卷,冊....[406]28,2
第1020筆
　　　　雜曲歌辭　金縷衣
勸君莫惜金縷衣，勸君惜取少年時。花開堪折直須折，莫待無花空折枝。
[頁]卷,冊....[406]28,2
第1021筆
　　　　雜曲歌辭　鳳歸雲（滕潛）
金井欄邊見羽儀，梧桐樹上宿寒枝。五陵公子憐文綵，畫與佳人刺繡衣。

飲啄蓬山最上頭，和煙飛下禁城秋。曾將弄玉歸雲去，金翿斜開十二樓。

[頁]卷,冊....[407]28,2
第1022筆
　　　　雜曲歌辭　拜新月（李端）
開簾見新月，便即下階拜。細語人不聞，北風吹裙帶。
[頁]卷,冊....[407]28,2
第1023筆
　　　　雜曲歌辭　同前（吉中孚妻張氏）
拜新月，拜月出堂前。暗魄深（集作初）籠桂，虛弓未引弦。
拜新月，拜月妝樓上。鸞鏡未（集作始）安臺，蛾眉已相向。
拜新月，拜月不勝情。庭前（集作花）風露清，月臨人自老。
望月更（集作人望月）長生，東家阿母亦拜月，一拜一悲聲斷絕。昔年拜月逞容儀（集作輝），
如今拜月雙淚垂。回看眾女拜新月，卻憶紅閨年少時。
[頁]卷,冊....[407]28,2
第1024筆
　　　　雜曲歌辭　憶江南（白居易○一曰望江南，本名謝秋娘，李德裕鎮浙西，為妾謝秋娘製。）
江南好，風景舊曾諳。日出江花紅勝火，春來江水綠如藍。
能不憶江南。

江南憶，最憶是杭州。山寺月中尋桂子，郡亭枕上看潮頭。
何日更重遊。

江南憶，其次憶吳宮。吳酒一杯春竹葉，吳娃雙舞醉芙蓉。
早晚復相逢。

[頁]卷,冊....[407]28,2
第1025筆
　　　　同前（劉禹錫）
春過也，共惜豔陽年。猶有桃花流水上，無辭竹葉醉樽前。
惟待見青天。
春去也，多謝洛城人。弱柳從風疑舉袂，叢蘭裛露似霑巾。
獨笑亦含嚬。
[頁]卷,冊....[407]28,2
第1026筆
　　　　雜曲歌辭　宮中調笑（王建○亦謂之轉應詞，商調曲也。）
團扇，團扇。美人病來遮面，玉顏憔悴三年。
誰復商量管弦。弦管，弦管，春草昭陽路斷。

胡蝶，胡蝶。飛上金花枝葉，君前對舞春風。
百葉桃花樹紅。紅樹，紅樹，燕語鶯啼日暮。

羅袖，羅袖。暗舞春風依舊，遙看歌舞玉樓。
好日新妝坐愁。愁坐，愁坐，一世虛生虛過。

楊柳，楊柳。日暮白沙渡口，船頭江水茫茫。
商人少婦斷腸。腸斷，腸斷，鷓鴣夜飛失伴。

[頁]卷,冊....[408]28,2
第1027筆
　　　　雜曲歌辭　同前（韋應物）
胡馬，胡馬。遠放燕支山下，咆沙咆雪獨嘶。
東望西望路迷。迷路，迷路，邊草無窮日暮。

河漢，河漢。曉挂秋城漫漫，愁人起望相思。
江南塞北別離。離別，離別，河漢雖同路絕。

[頁]卷,冊....[408]28,2
第1028筆
　　　　雜曲歌辭　轉應詞（戴叔倫）
邊草，邊草。邊草盡來兵老，山南山北雪晴。
千里萬里月明。明月明月，胡笳一聲愁絕。
[頁]卷,冊....[408]28,2
第1029筆
　　　　雜曲歌辭　宮中行樂詞（李白）
小小生金屋，盈盈在紫微。山花插寶髻，石竹繡羅衣。
每出深宮裏，常隨步輦歸。只愁歌舞散（一作罷），化作綵雲飛。

柳色黃金嫩，梨花白雪香。玉樓巢（一作關）翡翠，金（一作珠）殿鎖鴛鴦。
選妓隨雕（一作朝）輦，徵歌出洞房。宮中誰第一，飛燕在昭陽。

盧橘為秦樹，蒲萄出（一作是）漢宮。煙花宜落日，絲管醉春風。
笛奏龍鳴水，簫吟鳳下空。君王多樂事，何必[408]向回中（集作還與萬方同）。

玉樹（一作殿）春歸日（一作好），金宮樂事多。後庭朝未入，輕輦夜相過。
笑出花間語，嬌來燭（集作竹）下歌。莫教明月去，留著醉姮娥。

繡戶香風暖，紗窗曙色新。宮花爭笑日，池草暗生春。
綠樹聞歌鳥，青樓見舞人。昭陽桃李月，羅綺自（一作坐）相親。

今日明光裏，還須結伴遊。春風開紫殿，天樂下珠樓。
豔舞全知巧，嬌歌半欲羞。更憐花月夜，宮女笑藏鉤。

寒雪梅中盡，春風柳上歸。宮鶯嬌欲醉，簷燕語還飛。
遲日明歌席，新花豔舞衣。晚來移綵仗，行樂泥光輝。

水綠南薰殿，花紅北闕樓。鶯歌聞太液，鳳吹遶瀛洲。
素女鳴珠佩，天人弄綵毬。今朝風日好，宜入未央遊。

[頁]卷,冊....[409]28,2
第1030筆
　　　　雜曲歌辭　宮中樂（令狐楚）
楚塞金陵靜，巴山玉壘空。萬方無一事，端拱大明宮。

霜霽長楊苑，冰開太液池。宮中行樂日，天下盛明時。

柳色煙相似，梨花雪不如。春風真有意，一一麗皇居。

月上宮花靜，煙含苑樹深。銀臺門已閉，仙漏夜沈沈。
[409]
九重青鎖闥，百尺碧雲樓。明月秋風起，珠簾上玉鉤。
[頁]卷,冊....[410]28,2
第1031筆
　　　　雜曲歌辭　同前（張仲素）
網戶交如綺，紗窗薄似煙。樂吹天上曲，人是月中仙。

翠匣開寒鏡，珠釵挂步搖。妝成祗畏曉，更漏促春宵。

江（集作紅）果瑤池實，金盤露井冰。甘泉將避暑，臺殿曉光凝。

月彩浮鸞殿，砧聲隔鳳樓。笙歌臨水檻，紅燭乍迎秋。

奇樹留寒翠，神池結夕波。黃山一夜雪，渭水雁（集作瀉）聲多。

[頁]卷,冊....[410]28,2
第1032筆
　　　　雜曲歌辭　踏歌詞（崔液）
綵女迎金屋，仙姬出畫堂。鴛鴦裁錦袖，翡翠帖花黃。
歌響舞分行，豔色動流光。

庭際花微落，樓前漢已橫。金壺催夜盡，羅袖拂寒輕。
樂笑暢歡情，未半著天明。

[頁]卷,冊....[410]28,2
第1033筆
　　　　雜曲歌辭　同前（謝偃）
春景嬌春臺，新露泣新梅。春葉參差吐，新花重疊開。
花影飛鶯去，歌聲度鳥來。倩看飄颻雪，何如舞袖迴。

逶迤度香閣，顧步出蘭閨。欲遶鴛鴦殿，先過桃李蹊。
風帶舒還卷，簪花舉復低。欲問今宵樂，但聽歌聲齊。

夜久星沈沒，更深月影斜。裙輕纔動佩，鬟薄不勝花。
細風吹寶襪，輕露溼紅紗。相看樂未已，蘭燈照九[410]華。

[頁]卷,冊....[411]28,2
第1034筆
　　　　雜曲歌辭　同前（張說）
花萼樓前雨露新，長安城裏太平人。龍銜火樹千燈（集作重）豔，雞踏（一作上）蓮花萬歲春。

帝宮三五戲春臺，行雨流風莫妒來。西域燈輪千影合，東華金闕萬重開。

[頁]卷,冊....[411]28,2
第1035筆
　　　　雜曲歌辭　踏歌行（劉禹錫）
春江月出大堤平，堤上女郎連袂行。唱盡新詞看（一作歡）不見，紅霞影（集作映）樹鷓鴣鳴。

桃蹊柳陌好經過，燈下妝成月下歌。為是襄王故宮地，至今猶自細腰多。

新詞宛轉遞相傳，振袖傾鬟風露前。月落烏啼雲雨散，遊童陌上拾花鈿。

日暮江頭（集作南）聞竹枝，南人行樂北人悲。自從雪裏唱新曲，直至三春花盡時。

[頁]卷,冊....[411]28,2
第1036筆
　　　　雜曲歌辭　天長地久詞（盧綸○其和云：天長久，萬年昌。）
玉砌紅花樹，香風不敢吹。春光解天意，偏發殿南枝。

虹橋千步廊，半在水中央。天子方清暑，宮人重暮（集作娃起夜）妝。

辭輦復當熊，傾心奉上（集作六）宮。君王若看貌，甘在眾妃中。

雲日呈祥禮物殊，北庭生獻五單于。塞天（集作垣）萬里無飛鳥，可在（集作是）邊城用郅都。

臺殿雲涼風日（集作深秋色）微，君王初賜六宮衣。樓船罷泛（集作泛罷）歸猶早，行道（集作遣）才人鬥射飛。

[頁]卷,冊....[411]28,2
第1037筆
　　　　雜曲歌辭　欸乃曲（元結○欸乃，棹船聲也。）[411]
偏（集作偶）存名跡在人間，順俗與時未安閒。來謁大官兼問政，扁舟卻入九疑山。

湘江二月春水平，滿月和風宜夜行。唱橈欲過平陽戍，守吏相呼問姓名。

千里楓林煙雨深，無朝無暮有猿吟。停橈靜聽曲中意，好是雲山韶濩音。

零陵郡北湘水東，浯溪形勝滿湘中。溪口石顛堪自逸，誰能相伴作漁翁。

下瀧船似入深淵，上瀧船似欲昇天。瀧南始到九疑郡，應絕高人乘興船。

[頁]卷,冊....[412]28,2
第1038筆
　　　　雜曲歌辭　十二月樂辭（李賀）
　　　　正月
上樓迎春新春歸（一作正月上樓迎春歸），暗黃著柳宮漏遲。薄薄淡靄弄野姿，寒綠幽泥（集作風）生短絲。
錦床曉臥玉肌冷，露臉未開對朝暝。官街柳帶不堪折，早晚菖蒲勝綰結。
[頁]卷,冊....[412]28,2
第1039筆
　　　　二月
二月飲酒采桑津，宜男草生蘭笑人。蒲如交劍（一作絞刀）風如薰，勞勞胡燕怨酣春。
薇帳逗煙生綠塵（一作香綠昏），金翅峨髻愁暮雲。沓颯起舞真珠裙，津頭送別唱流水。
酒客背寒南山死。
[頁]卷,冊....[412]28,2
第1040筆
　　　　三月
東方風來滿眼春，花城柳暗（一作禁）愁幾（一作殺）人。複宮深殿竹風起，新翠舞襟靜（集作淨）如水。
光風轉蕙百餘里，暖霧驅雲撲天地。軍裝宮妓掃蛾淺，搖搖錦旗夾城暖。
曲水飄香去不歸，梨花落盡成秋（一作愁）苑。
[頁]卷,冊....[412]28,2
第1041筆
　　　　四月[412]
曉涼暮涼樹如蓋，千山濃綠生雲外。依微香雨青氛氳（一作過清氛），膩葉蟠花照曲門。
金塘閒水搖碧漪，老景沈重（一作帖）無驚飛。墮紅殘萼暗參差。
[頁]卷,冊....[413]28,2
第1042筆
　　　　五月
雕玉押簾上（一作雕玉簾押上），輕縠籠虛門。井汲鉛華水，扇織鴛鴦文。
回雪舞涼殿，甘露洗空綠。羅袖從徊翔（一作羅綬從風翔），香汗霑寶粟。
[頁]卷,冊....[413]28,2
第1043筆
　　　　六月
裁生羅，伐湘竹。帔（一本無帔字）拂疏霜簟秋玉，炎炎紅鏡東方開。
暈如車輪上徘徊，啾啾赤帝騎龍來。
[頁]卷,冊....[413]28,2
第1044筆
　　　　七月
星依雲渚冷，露滴盤中圓。好花生木末，衰蕙愁空（一作故）園。
夜天如玉砌，池葉極青錢。僅厭舞衫薄，稍知花簟寒。
曉風何拂拂，北斗光闌干。
[頁]卷,冊....[413]28,2
第1045筆
　　　　八月
孀（一作宮）妾怨長夜（集作夜長），獨客夢歸家。傍簷蟲緝（一作織）絲，向壁燈垂花。
簷外月光吐，簾中（集作內）樹影斜。悠悠飛露姿，點綴池中荷。
[頁]卷,冊....[413]28,2
第1046筆
　　　　九月
離宮散螢天似水，竹黃池冷芙蓉死。月綴金鋪光脈脈，涼苑虛庭空澹白。
霜花飛飛風草草，翠錦斕斑滿層道。雞人罷唱曉瓏璁，鴉啼金井下疏桐。
[頁]卷,冊....[413]28,2
第1047筆
　　　　十月
玉壺銀箭稍難傾，釭花夜笑凝幽明。碎霜斜舞上羅幕，燭籠兩行照飛閣。
珠帷怨臥不成眠，金鳳刺衣著體寒。長眉對月鬥彎環。
[頁]卷,冊....[414]28,2
第1048筆
　　　　十一月
宮城團回凜嚴光，白光碎碎墮瓊芳。撾鍾高飲千日酒，卻天凝寒作君壽。
御溝泉（一作冰）合如環素，火井溫水在何處。
[頁]卷,冊....[414]28,2
第1049筆
　　　　十二月
日腳淡光紅灑灑，薄霜不銷桂枝下。依稀和氣解冬嚴，已就長日辭長夜。
[頁]卷,冊....[414]28,2
第1050筆
　　　　閏月
帝重光，年重時。七十二候回環推，天宮玉琯灰剩飛。
今歲何長來歲遲，王母移桃獻天子。羲氏和氏迂龍轡。
[頁]卷,冊....[414]28,2
第1051筆
　　　　雜曲歌辭　桃花行
　　張仁亶自朔方入朝，帝宴之西苑之桃花園，命李嶠等各賦絕句。明日
　　宴承慶殿，令宮中善謳者唱之，樂府號桃花行。
歲去無言忽憔悴，時來含笑吐氛氳。不能擁路迷仙客，故欲開蹊侍聖君。（李嶠）

綺萼成蹊遍篽芳，紅英撲地滿筵香。莫將秋宴傳王母，來比春華壽（集作奉）聖皇。（李乂）

源水叢花無數開，丹跗紅萼間青梅。從今結子三千歲，預喜仙游復摘來。（徐彥伯）
[414]
桃花灼灼有光輝，無數成蹊點更飛。為見芳林含笑待，遂同溫樹不言歸。（蘇頲）

紅萼競妍（集作然）春苑曙，粉茸新向（集作吐）御筵開。長年願奉西王宴（集作母），近侍慚無東朔才。（趙彥昭）

[頁]卷,冊....[415]28,2
第1052筆
　　　　雜曲歌辭　蘇摩遮（張說○潑寒胡戲所歌，其和聲云億歲樂。）
摩遮本出海西胡，琉璃寶服紫髯胡。聞道皇恩遍宇宙，來時歌舞助歡娛。

繡裝帕額寶花冠，夷歌騎舞借人看。自能激水成陰氣，不慮今年寒不寒。

臘月凝陰積帝臺，豪歌擊鼓送寒來。油囊取得天河水，將添上壽萬年杯。

寒氣宜人最可憐，故將寒水散庭前。惟願聖君無限壽，長取新年續舊年。

昭成皇后帝家親，榮樂諸人不比倫。往日霜前花委地，今年雪後樹逢春。

[頁]卷,冊....[415]28,2
第1053筆
　　　　雜曲歌辭　舞馬詞（張說○其和聲，前二曲云聖代升平樂，後四曲云四海和平樂。）
萬玉朝宗鳳扆，千金率領龍媒。眄鼓凝驕躞蹀，聽歌弄影徘徊。

天祿遙徵衛叔，日龍上借羲和。將共兩驂爭舞，來隨八駿齊歌。

綵旄八佾成行，時龍五色因方。屈膝銜杯赴節，傾心獻壽無疆。

帝皁龍駒沛艾，星蘭驥子權奇。騰倚驤洋應節，繁驕接跡不移。

二聖先天合德，群靈率土可封。擊石驂驔紫燕，摐金顧步蒼龍。

聖君出震應籙，神馬浮河獻圖。足踏天庭鼓舞，心將帝樂蜘躊。

[頁]卷,冊....[415]28,2
第1054筆
　　　　雜曲歌辭　舞馬千秋萬歲樂府詞（張說）[415]
金天誕聖千秋節，玉醴還分萬壽觴。試聽紫騮歌樂府，何如騄驥舞華岡。
連騫勢出魚龍變，蹀躞驕生鳥獸行。歲歲相傳指樹日，翩翩來伴慶雲翔。

聖王（集作皇）至德與天齊，天馬來儀自海西。腕足齊行拜兩膝，繁驕不進蹈千蹄。
䯱髵奮鬣時蹲踏，鼓怒驤身忽上躋。更有銜杯終宴曲，垂頭掉尾醉如泥。

遠聽明君愛逸才，玉鞭金翅引龍媒。不因茲白人間有，定是飛黃天上來。
影弄日華相照耀，噴含雲色且徘徊。莫言闕下桃花舞，別有河中蘭葉開。

[頁]卷,冊....[416]28,2
第1055筆
　　　　雜曲歌辭　小曲新詞（白居易○小曲及閨怨，並元和中奉敕撰。）
霽色鮮宮殿，秋聲脆管弦。聖明千歲樂，歲歲似今年。

紅裙（集作裾）明月夜，碧殿（集作簟）早秋時。好向昭陽宿，天涼玉漏遲。

[頁]卷,冊....[416]28,2
第1056筆
　　　　雜曲歌辭　閨怨詞（白居易）
朝憎鶯百囀，夜妒燕雙棲。不慣經春別，誰知到曉啼。

珠箔籠寒月，紗窗背曉燈。夜來巾上淚，一半是春冰。

關山征戍遠，閨閣別離難。苦戰應憔悴，寒衣不要寬。

[頁]卷,冊....[416]28,2
第1057筆
　　　　雜曲歌辭　皇帝感詞（盧綸）
提劍雲（集作風）雷動，垂衣日月明。禁花呈瑞色，國老見星精。
發棹魚先躍，窺巢鳥不驚。山呼一萬歲，直入九重城。
[416]
天衣（集作香）五鳳彩，御馬六龍文。雨露清馳道，風雷翊上軍。
高旍花外轉，行漏樂前聞。時見金鞭舉，空中指瑞雲。

妙算干戈止，神謀宇宙清。兩階文物盛，七德武功成。
校獵長楊苑，屯軍細柳營。歸來獻明主，歌舞隘（集作溢）春城。

天樂下天中，雲軿儼在空。鉛黃豔河漢，語笑合笙鏞。
已見長隨鳳，仍聞不避熊。君王親試舞，閶闔靜無風。

[頁]卷,冊....[417]28,2
第1058筆
　　　　雜歌謠辭（聲比於琴瑟曰歌，徒歌曰謠。）
　　　　雜歌謠辭　漁父歌（張志和）
西塞山邊（集作前）白鷺飛，桃花流水鱖魚肥。青箬笠，綠蓑衣。
春江（一作斜風）細雨不須歸。

釣臺漁父褐為裘，兩兩三三舴艋舟。能縱棹，慣乘流。
長江白浪不曾憂。

霅溪灣裏釣漁翁，舴艋為家西復東。江上雪，浦邊風。
笑著荷衣不歎窮。

松江蟹舍主人歡，菰飯蓴羹亦共餐。楓葉落，荻花乾。
醉宿漁舟不覺寒。

青草湖中月正圓，巴陵漁父棹歌連。釣車子，掘頭船。
樂在風波不用仙。

[頁]卷,冊....[418]29,2
第1059筆
　　　　雜歌謠辭　同前（和凝）
白芷汀寒立鷺〔鷥〕（鶿），蘋風輕翦浪花時。煙冪冪，日遲遲。
香引芙蓉惹釣絲。
[頁]卷,冊....[418]29,2
第1060筆
　　　　雜歌謠辭　同前（歐陽炯）
風浩寒溪照膽明，小君山上玉蟾生。荷露墜，翠煙輕。
撥〔剌〕（刺）遊魚幾處驚。
[頁]卷,冊....[418]29,2
第1061筆
　　　　雜歌謠辭　同前（李珣）
水接衡門十里餘，信船歸去臥看書。輕爵祿，慕玄虛。
莫道漁人只為魚。
[418]
避世垂綸不記年，官高爭得似君閒。傾白酒，對青山。
笑指柴門待月還。

棹警鷗飛水濺袍，影侵潭面柳垂絛。終日醉，絕塵勞。
曾見錢塘八月濤。

[頁]卷,冊....[419]29,2
第1062筆
　　　　雜歌謠辭　雞鳴曲（王建）
雞初鳴，明星照東屋。雞再鳴，紅霞生海腹。
百官待漏雙闕前，聖人亦挂山龍服。寶釵命婦燈下起，環珮玲瓏曉光裏。
直內初燒玉〔案〕（按）香，司更尚滴銅壺水。金吾衛裏直（一作更）郎妻，到明不睡聽晨雞。
天頭日月相送迎，夜棲旦鳴人不迷。
[頁]卷,冊....[419]29,2
第1063筆
　　　　雜歌謠辭　同前（李廓）
星稀月沒上（集作入）五更，膠膠角角雞初鳴。征人牽馬出門立，辭妾欲向安西行。
再鳴引頸簷頭下，月（集作樓）中角聲催上馬。纔分地色第三鳴，旌旗（一作旆）紅塵已出城。
婦人上城亂招手，夫婿不聞遙哭聲。長恨雞鳴別時苦，不遣雞栖近窗戶。
[頁]卷,冊....[419]29,2
第1064筆
　　　　雜歌謠辭　吳楚歌（張籍○一曰燕美人歌）
庭前春鳥啄林聲，紅夾羅襦縫未成。今朝社日停針線，起向朱櫻樹下行。
[頁]卷,冊....[419]29,2
第1065筆
　　　　雜歌謠辭　李夫人歌（李商隱）
一帶不結心，兩股方安髻。慚愧白茅人，月沒教星替。

剩結茱萸枝，多擘秋蓮的。獨自有波光，綵囊盛不得。

蠻絲繫條脫，妍眼和香屑。壽宮不惜鑄南人，柔腸早被秋波（集作眸）割。
清澄有餘幽素香，鰥魚渴鳳真珠[419]房。不知瘦骨類冰井，更許夜簾通曉霜。
土花漠碧（集作漠）雲〔茫茫〕（忙忙），黃河欲盡天蒼黃（集作蒼）。

[頁]卷,冊....[420]29,2
第1066筆
　　　　雜歌謠辭　同前（李賀）
紫皇宮殿重重開，夫人飛入瓊瑤臺。綠香繡帳何時歇，青雲無光宮水咽。
翩聯桂花墜秋月，孤鸞驚啼商絲發。紅璧（集作壁）闌珊懸佩璫，歌臺小妓遙相望。
玉蟾滴水雞人唱，露華蘭葉參差光。
[頁]卷,冊....[420]29,2
第1067筆
　　　　雜歌謠辭　同前（鮑溶）
璿閨羽帳華燭陳，方士夜降夫人神。葳蕤半露芙蓉色，窈窕將期環珮身。
麗如三五月，可望難親近。嚬黛含犀竟不言，春思秋怨誰能問。
欲求巧笑如生時，歌塵在空瑟銜絲。神來未及夢相見，帝比初亡心更悲。
愛之欲其生又死，東流萬代無回水。宮漏丁丁夜向晨，煙銷霧散愁方士。
[頁]卷,冊....[420]29,2
第1068筆
　　　　雜歌謠辭　同前（張祜）
延年不語望三星，莫說夫人上涕零。爭奈世間惆悵在，甘泉宮夜看圖形。
[頁]卷,冊....[420]29,2
第1069筆
　　　　雜歌謠辭　中山孺子妾歌（李白）
中山孺子妾，特以色見珍。雖不如延年妹，亦是當時絕世人。
桃李出深井，花豔驚上春。一貴復一賤，關天豈由身。
芙蓉老秋霜，團扇羞網塵。戚姬髡翦（集作髮）入舂市，萬古共悲辛。
[頁]卷,冊....[420]29,2
第1070筆
　　　　雜歌謠辭　臨江王節士歌（李白）
洞庭白波木葉稀，燕鴻始入吳雲飛。吳雲寒，燕鴻苦。
風號沙宿瀟湘浦，節士感秋淚如雨。白日當天心，照之可以事明主。
壯士憤，雄風生。安得倚天劍，跨海斬長鯨。
[頁]卷,冊....[420]29,2
第1071筆
　　　　雜歌謠辭　司馬將軍歌（李白○代隴上健兒陳安）
狂風吹古月，竊弄章華臺。北落明星動光彩，南征猛將如雲雷。
手中電曳（集作擊）倚天劍，直斬長鯨海水開。我見樓船壯心目，頗似龍驤下三蜀。
揚兵習戰張虎旗，江中白浪如銀屋。身居玉帳臨河魁，紫髯若戟冠崔嵬。
細柳開營揖天子，始知灞上為嬰孩。羌笛橫吹阿嚲回，向月樓中吹落梅。
將軍自起舞長劍，壯士呼聲動九垓。功成獻凱見明主，丹青畫像麒麟臺。
[頁]卷,冊....[421]29,2
第1072筆
　　　　雜歌謠辭　鄭櫻桃歌（李頎）
石季龍，僭天祿。擅雄豪，美人姓鄭名櫻桃。
櫻桃美顏香且澤，娥娥侍寢專宮掖。後庭卷衣三萬人，翠眉清鏡不得親。
官（集作宮）軍（一作庫）女騎一千匹，繁花照耀漳河春。織成花映紅綸巾，紅旗掣曳鹵簿新。
鳴鼙走馬接飛鳥，銅〔馱〕（釱）琴瑟隨去塵。鳳陽重門如意館，百尺金梯倚銀漢。
自言富貴不可量，女為公主男為王。赤花雙簟珊瑚床，盤龍斗帳琥珀光。
淫昏偽位神所惡，滅石者陵終不誤。鄴城蒼蒼白露微，世事翻覆黃雲飛。
[頁]卷,冊....[421]29,2
第1073筆
　　　　雜歌謠辭　襄陽歌（李白）
落日欲沒峴山西，倒著接䍦花下迷。襄陽小兒齊拍手，攔街爭唱白銅鞮。
傍人借問笑何事，笑殺山公醉似泥。鸕鶿杓，鸚鵡杯。
百年三萬六千日，一日須傾三百杯。遙看漢水鴨頭綠，恰似蒲萄初醱醅。
此江若變作春酒，壘麴便築糟丘臺。千金駿馬換少（集作小）妾，醉（集作笑）坐雕鞍歌落梅。
車傍側挂一壺酒，鳳笙龍管行相催。咸陽市上歎黃犬，何如月下傾金罍。
君不見晉朝羊公一片石（一作一片古碑材），龜龍（集作頭）剝落生莓[421]苔。淚亦不能為之墮，心亦不能為之哀。
誰能憂彼身後事，金鳧銀鴨葬死灰（集無此二句）。清風朗月不用一錢買，玉山自倒非人推。
舒州杓，力士鐺，李白與爾同死生。襄王雲雨今安在，
江水東流猿夜聲。
[頁]卷,冊....[422]29,2
第1074筆
　　　　雜歌謠辭　襄陽曲（李白）
襄陽行樂處，歌舞白銅鞮。江城回淥水，花月使人迷。

山公醉酒時，酩酊襄（集作高）陽下。頭上白接䍦，倒著還騎馬。

峴山臨漢江，水淥沙如雪（一作水色如霜雪）。上有墮淚碑，青苔久磨滅。

且醉習家池，莫看墮淚碑。山公欲上馬，笑殺襄陽兒。

[頁]卷,冊....[422]29,2
第1075筆
　　　　雜歌謠辭　蘇小小歌（李賀）
幽蘭露，如啼眼。無物結同心，煙花不堪翦。
草如茵，松如蓋。風為裳，水為佩。
油壁車，久（集作夕）相待。冷翠燭，勞光彩。
西陵下，風吹雨。
[頁]卷,冊....[422]29,2
第1076筆
　　　　雜歌謠辭　同前（溫庭筠）
買蓮莫破券，買酒莫解金。酒裏春容抱離恨，水中蓮子懷芳心。
吳公女兒腰似束，家在錢塘小江曲。一自檀郎逐便風，門前春水年年綠。
[頁]卷,冊....[422]29,2
第1077筆
　　　　雜歌謠辭　同前（張祜）
車輪不可遮，馬足不可絆。長怨十字街，使郎心四散。

新人千里去，故人千里來。翦刀橫眼底，方覺淚難裁。
[422]
登山不愁峻，涉海不愁深。中擘庭前棗，教郎見赤心。

[頁]卷,冊....[423]29,2
第1078筆
　　　　雜歌謠辭　挾瑟歌（陸龜蒙）
挾瑟為君撫，君嫌聲太古。寥寥倚浪絲，㗫㗫沈湘語。
賴有秋風知，清泠吹玉柱。
[頁]卷,冊....[423]29,2
第1079筆
　　　　雜歌謠辭　敕勒歌
敕勒金隤（溫庭筠集作⿰巾貴）壁，陰山無歲華。帳外風飄雪，營前月照沙。
羌兒吹玉管，胡姬踏錦花。卻笑江南客，梅落不歸家。
[頁]卷,冊....[423]29,2
第1080筆
　　　　雜歌謠辭　黃麞歌
　　唐書五行志曰：如意初，里中歌黃麞，後契丹李盡忠、孫萬榮叛，陷
　　營州。則天令總管曹仁師、王孝傑等將兵百萬討之。大敗於硤石黃麞
　　谷而死。朝廷嘉其忠，為造此曲，後亦為舞曲。
黃麞黃麞草裏藏，彎弓射爾傷。
[頁]卷,冊....[423]29,2
第1081筆
　　　　雜歌謠辭　得体歌
　　天寶初，韋堅為陝郡太守水陸轉運使，於長安城東滻水傍穿廣運潭，
　　以通吳會數十郡舟楫。先是民間戲唱得体歌，及新潭成，陝縣尉崔成
　　甫乃翻此調為得寶歌。集兩縣官伎女子唱之。
得体紇那也，紇囊得体那。潭裏船車鬧，揚州銅器多。
三郎當殿坐，聽唱得体歌。
[頁]卷,冊....[423]29,2
第1082筆
　　　　雜歌謠辭　得寶歌
得寶弘農野，弘農得寶那。潭裏船車鬧，揚州銅器多。
三郎當殿坐，聽唱得寶歌。
[頁]卷,冊....[423]29,2
第1083筆
　　　　雜歌謠辭　黃臺瓜辭（章懷太子○武后殺太子弘，立雍王賢為太子。賢日夜憂惕，乃作此辭。命樂工歌之，冀后感悟。）[423]
種瓜黃臺下，瓜熟子離離。一摘使瓜好，再摘令瓜稀。
三摘尚（集作猶）自可，摘絕抱蔓歸。
[頁]卷,冊....[424]29,2
第1084筆
　　　　雜歌謠辭　古歌（沈佺期）
落葉流風向玉臺，夜寒秋思洞房開。水精簾外金波下，雲母窗前銀漢迴。
玉階陰陰苔蘚色，君王履綦難再得。璇閨窈窕秋夜長，繡戶徘徊秋（集作明）月光。
燕姬綵帳芙蓉色，秦子（集作女）金爐蘭麝香。北斗七星橫夜半，清歌一曲斷君腸。
[頁]卷,冊....[424]29,2
第1085筆
　　　　雜歌謠辭　同前（薛維翰）
美人怨何深，含情倚金閣。不嚬復不語，紅淚雙雙落。

美人閉紅燭，獨坐裁新錦。頻放翦刀聲，夜寒知未寢。

[頁]卷,冊....[424]29,2
第1086筆
　　　　雜歌謠辭　黃曇子歌（溫庭筠）
參差綠蒲短，搖豔雲（一作春）塘滿。紅瀲蕩融融，鶯翁鸂鷘暖。
萋芊小城（集作成）路，馬上脩蛾懶。羅衫褭向風，點粉金鸝卵。
[頁]卷,冊....[424]29,2
第1087筆
　　　　雜歌謠辭　邯鄲郭公辭（溫庭筠）
金笳悲故曲，玉座積深塵。言是邯鄲伎，不易鄴城人。
青苔竟埋骨，紅粉自傷神。唯有漳河柳，還向舊營春。
[頁]卷,冊....[424]29,2
第1088筆
　　　　雜歌謠辭　箜篌謠（李白）
攀天莫登龍，走山莫騎虎。貴賤結交心不移，唯有嚴陵及光武。
周公稱大聖，管蔡寧相容。漢謠一斗粟，不與淮南舂。
兄弟尚路人，吾心安所從。它人方寸間，山海幾千重。
輕言託朋友，對面九疑峰。多（集作開）花[424]必早落，桃李不如松。
管鮑久已死，何人繼其蹤。
[頁]卷,冊....[425]29,2
第1089筆
　　　　雜歌謠辭　鄴城童子謠（李賀）
鄴城中，暮塵起。將黑丸，斫文吏。
棘為鞭，虎為馬。團團走，鄴城下。
切玉劍，射日弓。獻何人，奉相公。
扶轂來，關右兒。香掃塗，相公歸。
[頁]卷,冊....[425]29,2
第1090筆
　　　　雜歌謠辭　大麥行（杜甫）
大麥乾枯小麥黃，婦人行泣夫走藏。東至集壁西梁洋，問誰腰鐮胡與羌。
豈無蜀兵三千人，部領辛苦江山長。安得如鳥有羽翅，託身白雲還故鄉。
[頁]卷,冊....[425]29,2
第1091筆
　　　　雜歌謠辭　白鼉鳴（張籍）
天欲雨，有東風。南谿白鼉鳴窟中，六月人家井無水。
夜聞白鼉（集作鼉聲）人盡起。
[頁]卷,冊....[425]29,2
第1092筆
　　　　雜歌謠辭　步虛詞（陳羽）
漢武清齋讀鼎書，內官扶上畫雲車。壇上月明宮殿閉，仰看星斗禮空虛。
[頁]卷,冊....[425]29,2
第1093筆
　　　　雜歌謠辭　同前（顧況）
迥步遊三洞，清心禮七真。飛符超羽翼，禁（集作焚）火醮星辰。
殘藥霑雞犬，靈香出鳳麟。壺中無窄處，願得一容身。
[頁]卷,冊....[425]29,2
第1094筆
　　　　雜歌謠辭　同前（劉禹錫）
阿母種桃雲海際，花落子成二（集作三）千歲。海風吹折最繁枝，跪捧瓊（集作金）盤獻天帝。
[425]
華表千年鶴一（集作一鶴）歸，凝丹為頂雪為衣。星星仙語人聽盡，卻向五雲翻翅飛。

[頁]卷,冊....[426]29,2
第1095筆
　　　　雜歌謠辭　同前（韋渠牟）
玉簡真人降，金書道籙通。煙霞方蔽日，雲雨已生風。
四極威儀異，三天使命同。那將人世戀，不去上清宮。

羽駕正翩翩，雲鴻最自然。霞冠將月曉，珠佩與星連。
鏤玉留新訣，雕金（集作龍）得舊編。不知飛鳥學，更有幾人仙。

上帝求仙使，真符取玉郎。三才閒布象，二景鬱生光。
騎吏排龍虎，笙歌走鳳凰。天高人不見，暗入白雲鄉。

鸞鶴共徘徊，仙官使者催。香花三洞啟，風雨百神來。
鳳篆文初定，龍泥印已開。何須生羽翼，始得上瑤臺。

羽節忽排煙，蘇君已得仙。命風驅日月，縮地走山川。
幾處留丹灶，何時種玉田。一朝騎白虎，直上紫微天。

靜發降靈香，思神意智長。虎存時促步，龍想更成章。
扣齒風雷響，挑燈日月光。仙雲在何處，髣髴滿空堂。

幾度遊三洞，何方召百神。風雲皆守一，龍虎亦全真。
執節仙童小，燒香玉女春。應須絕巖內，委曲問皇人。
[426]
上法杳無營，玄脩似有情。道宮瓊作想，真帝玉為名。
召岳驅旌節，馳雷發吏兵。雲車降何處，齋室有仙卿。

羽衛一何鮮，香雲起暮煙。方朝太素帝，更向玉清天。
鳳曲凝猶吹，龍驂儼欲前。真文幾時降，知在永和年。

大道何年學，真符此日催。還持金作印，未要玉為臺。
羽節分明授，霞衣整頓裁。應緣五雲使，教上列仙來。

獨自授金書，蕭條詠紫虛。龍行還當馬，雲起自成車。
九轉風煙合，千年井灶餘。參差從太一，壽等混元初。

道學已通神，香花會女真。霞床珠斗帳，金薦玉輿輪。
一室心偏靜，三天夜正春。靈官竟誰降，仙相有夫人。

上界有黃房，仙家道路長。神來知位次，樂變協宮商。
競把琉璃碗，誰傾白玉漿。霞衣最芬馥，蘇合是靈香。

珠佩紫霞纓，夫人會八靈。太霄猶有觀，絕宅豈無形。
暮雨徘徊降，仙歌宛轉聽。誰逢玉妃輦，應檢九真經。

西海辭金母，東方拜木公。雲行疑帶雨，星步欲凌風。
羽袖揮丹鳳，霞巾曳彩虹。飄颻九霄外，下視望仙宮。
[427]
玉樹雜金花，天河織女家。月邀丹鳳舄，風送紫鸞車。
霧縠籠綃帶，雲屏列錦霞。瑤臺千萬里，不覺往來賒。

舞鳳凌天出，歌麟入夜聽。雲容衣眇眇，風韻曲泠泠。
扣齒端金簡，焚香檢玉經。仙宮知不遠，只近太微星。

紫府與玄洲，誰來物外遊。無煩騎白鹿，不用駕青牛。
金化顏應駐，雲飛鬢不秋。仍聞碧海上，更用玉為樓。

轡鶴復驂鸞，全家去不難。雞聲隨羽化，犬影入雲看。
釀玉當成酒，燒金且轉丹。何妨五色綬，次第給仙官。

[頁]卷,冊....[428]29,2
第1096筆
　　　　雜歌謠辭　同前（僧皎然）
予因覽真訣，遂感西域（集作城）君。玉笙下青冥，人間未曾聞。
日華鍊魂魄，皎皎無垢氛。謂我有仙骨，且令餌氤氳。
俯仰愧靈顏，願隨鸞鶴群。俄然動風馭，縹眇歸青雲。
[頁]卷,冊....[428]29,2
第1097筆
　　　　雜歌謠辭　同前（高駢）
青溪道士人不識，上天下天鶴一隻。洞門深〔鎖〕（瑣）碧窗寒，滴露研朱寫周易。
[頁]卷,冊....[428]29,2
第1098筆
　　　　雜歌謠辭　步虛引（陳陶）
小隱山人十洲客，莓苔為衣雙耳白。青編為我忽降書，暮雨虹蜺一千尺。
赤城門閉六丁直，曉日已燒東海色。朝天半夜聞玉雞，星斗離離礙龍翼。
[頁]卷,冊....[428]29,2